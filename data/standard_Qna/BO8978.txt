དྲི་བ། ད་ལྟ་ང་ཚོས་སྤྱོད་བཞིན་ཡོད་པའི་བོད་ཡིག་འདིའི་དགེ་རྒན་
ཐོག་མ་སུ་ཡིན་ནམ།
ལན། འཇམ་དབྱངས་རྣམ་སྤྲུལ་ཐོན་མི་སམ་བྷོ་ཊ་ཡིན།
དྲི་བ། དང་ཐོག་བོད་ཡིག་སྦྱང་མཁན་སུ་ཡིན་ནམ།
ལན། ཆོས་རྒྱལ་སྲོང་བཙན་སྒམ་པོ་ཡིན།
དྲི་བ། བོད་ཡིག་འདི་དུས་རབས་གང་ཞིག་ཏུ་བྱུང་བ་དང་། ཐོག་མར་
སུས་མཛད་དམ།
ལན། སྤྱི་ལོའི་དུས་རབས་བདུན་པ་སྟེ་སྤྱི་ལོ་༦༤༦ལོར་ཐོན་མིས་
ཐོག་མར་མཛད་པར་གྲགས་སོ།
དྲི་བ། ཐོན་མི་སམ་བྷོ་ཊ་ཞུ་བ་དེ་དུས་རབས་གང་གི་སྐབས་སུ་བྱོན་པ་
ཡིན་ནམ། 
ལན། དུས་རབས་བདུན་པ་ཆོས་རྒྱལ་སྲོང་བཙན་སྒམ་པོའི་སྐབས་
སུ་བྱོན་(ཁོང་ནི་ཡོངས་གྲགས་སུ་སྤྱི་ལོ་༦༢༠ལོར་འཁྲུངས་པར་བཞེད།)པ་
རེད།
དྲི་བ། སུམ་རྟགས་ཀྱི་རྩ་གཞུང་དེ་གཉིས་བརྩམས་ནས་སྤྱི་
ལོ་༡༩༩༡བར་ལ་ལོ་ག་ཚོད་ཕྱིན་འདུག་གམ། ས་གནས་གང་དུ་བརྩམས་པ་
རེད་དམ།
ལན། དེ་གཉིས་ཐོག་མར་སྤྱི་ལོ་༦༥༣ལོར་བརྩམས་པར་གཞིགས་
ན། སྤྱི་ལོ་༡༩༩༡ལོ་བར་ལ་ལོ༡༣༣༨སོང་ཟིན། ས་གནས་ནི་ཐོན་མི་བོད་དུ་
ཕྱིར་ལོག་གནང་ནས་ཆོས་རྒྱལ་སྲོང་བཙན་སྒམ་པོའི་བཀའ་བཞིན་དུ་ཕོ་བྲང་མ་
རུ་སྐུ་མཁར་ཞེས་པ་དེང་དུས་བོད་ཀྱི་གནས་ཆེན་ཕ་བོང་ཁར་བརྩམས་པ་དྲྭ་ཞིག་
རེད།
དྲི་བ། ་ཐོན་མིས་བརྩམས་པའི་བོད་ཀྱི་སྒྲ་གཞུང་ལ་སུམ་ཅུ་པ་དང་།
རྟགས་འཇུག་གཉིས་མ་གཏོགས་གཞན་མེད་པ་རེད་དམ། 
ལན། ཚ་སྤྲུལ་ངག་དབང་བློ་བཟང་མཆོག་གིས་ཐོན་མིས་བརྩམས་
པའི་བོད་ཀྱི་སྒྲ་གཞུང་ལ་ལེ་ཚན་བརྒྱད་ཡོད་པ་དེ་དག་གི་ནང་ནས་དང་པོ་སུམ་
ཅུ་པ་དང་དྲུག་པ་རྟགས་འཇུག་གཉིས་མ་གཏོགས་དེ་འཕྲོས་དྲུག་པོ་རྒྱལ་པོ་གླང་
དར་གྱི་སྐབས་སུ་སྣུབས་ནས་བུ་སྟོན་ཆོས་རྗེས་ཀྱང་རྙེད་མེད་པ་རེད། ཅེས་
གསུངས་སོ།

དྲི་བ། རྒྱ་གར་འཕགས་པའི་ཡུལ་གྱི་ཡི་གེ་ལ་དབྱེ་ན་ག་ཚོད་ཡོད་དམ།
ལན། རྒྱ་གར་གྱི་ཡི་གེ་ལ་ཨཱ་ལི་དང་ཀཱ་ལི་གཉིས་ཡོད་དོ།
དྲི་བ། རྒྱ་གར་འཕགས་པའི་ཡུལ་གྱི་དབྱངས་གསལ་ལ་གྲངས་ག་ཚོད་
ཡོད་དམ།
ལན། རྒྱ་གར་འཕགས་པའི་ཡུལ་གྱི་དབྱངས་ལ་བཅུ་དྲུག་དང་།
གསལ་བྱེད་ལ་སུམ་ཅུ་སོ་བཞི་ཡོད་པས་ཁྱོན་བསྡོམས་ལྔ་བཅུ་ཐམ་པ་ཡོད་དོ།
དྲི་བ། རྒྱ་གར་འཕགས་པའི་ཡུལ་གྱི་དབྱངས་ཀྱི་གོ་དོན་དང་།
དབྱངས་རྣམས་རེ་རེ་བཞིན་བྲིས་དང་། 
ལན། ཡི་གེ་རེ་རེའང་གསལ་པོ་རུ། འདོན་པར་བྱེད་པས་
དབྱངས་ཞེས་བྱ། དབྱངས་ལ་བཅུ་དྲུག་ཡོད་པ་སྟེ། ཨ་ཨཱ། ཨི་ཨཱི། ཨུ་ཨཱུ།
རྀ་རཱ། ལྀ་ལཱྀ། ཨེ་ཨཻ། ཨོ་ཨཽ། ཨོ་ཨ། བཅས་ལས་ཨོཾ་ལ་སྣ་ལྡན་ཅན་དང་།
ཨ་ལ་རྣམ་བཅད་ཅན་ཅེས་བཏགས་ཤིང་མཛད་པའོ།
དྲི་བ། རྒྱ་གར་འཕགས་པའི་ཡུལ་གྱི་གསལ་བྱེད་ཀྱི་གོ་དོན་དང་གྲངས་
ག་ཚོད་ཡོད་པ་རེ་རེ་བཞིན་བྲིས་དང་། 
ལན། གང་གི་ཡི་གེ་རེ་རེ་བ། གསལ་བར་མི་འདོན་གསལ་བྱེད་དོ།
གྲངས་སུམ་ཅུ་སོ་བཞི་ཡོད་པ་དེ་རྣམས་ནི། ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་
ཋ་ཌ་དྷ་ཎ། ཏ་ཐ་ང་དྷ་ན། པ་ཕ་བ་བྷ་མ། སྟེ་སྡེ་པ་ལྔ་དང་། ཡ་ར་ལ་ཝ་
བཞི་མཐར་གནས་ཀྱི་ཡི་གེ་(སྡེ་པ་རྣམས་ཀྱི་མཐར་གནས་པས་མཐར་གནས་
ཞེས་བྱའོ།) ཤ་ཥ་ས་ཧ་བཞི་ལ་དྲོ་བའི་ཡི་གེ་ཞེས་བྱ་སྟེ་( དབུགས་དྲོ་བར་བྱ་བའི་
ཕྱིར་དྲོ་བའི་ཡི་གེ་) ཀྵ་ལ་མཐར་ཟད་ཀྱི་ཡི་གེ་ཞེས་བྱ་སྟེ་( ཡི་གེ་རྣམས་ཀྱི་ཟད་
མཐར་གནས་པའི་ཕྱིར་མཐར་ཟད་ཀྱི་ཡི་གེ་ཞེས་བྱའོ།) 
དྲི་བ། འཐུག་པོ་ལྔ་ནི་གྷ་ཛྷ་ཌྷ་དྷ་བྷ་བཅས་སོ། ལོག་པ་དྲུག་ནི་ཊ་ཋ་ཌ་
ཎ་ཥ་ཀྴབཅས་ཡིན་ནོ།
ཐོན་མིས་བོད་ཡིག་ཇི་ལྟར་བཟོས་པའི་ཚུལ་བཤད་པ།
དྲི་བ། སློབ་དཔོན་ཐོན་མིས་བོད་ཀྱི་དབྱངས་གསལ་གྱི་ཡི་གེ་དེ་གང་
གི་ཡི་གེར་དཔེར་མཛད་ནས་བཟོས་པ་ཡིན་ནམ། ཁོང་གིས་ཇི་ལྟར་བྱས་ནས་
དབྱངས་གསལ་གཉིས་གཏན་འཁེལ་བྱས་པ་ཡིན་ནམ།
ལན། ༡.བོད་ཀྱི་དབྱངས་གསལ་གྱི་ཡི་གེ་དེ་རྒྱ་གར་གྱི་དབྱངས་
གསལ་ལ་དཔེ་མཛད་ནས་བཟོས་པ་ཡིན། ༢.དབྱངས་ལ་དབྲི་བསྲེ་གཉིས་
དང། གསལ་བྱེད་ལ་དབྲི་བསྣན་གཉིས་བྱས་ཏེ་བོད་ཡིག་དབྱངས་བཞི་དང་
གསལ་བྱེད་སུམ་ཅུའི་གྲངས་མཛད་དོ། དེ་ཡང་རྒྱས་པར་བརྗོད་ན། ཨཱ་ཨཱི་ཨཱུ་
རྀ་རཱ་ལྀ་ལཱྀ་ཨཻ་ཨཽ་ཨོཾ་ཨ་སྟེ་བཅུ་གཅིག བོད་ཡིག་ལ་རིང་ཐུང་སོགས་ཀྱི་ཐ་སྙད་མི་
དགོས་པས་བོར་ཞིང་དབྱངས་དང་པོ་ཨ་ཡིག་དགོས་དབང་གིས་གསལ་བྱེད་དུ་
བསྲེས་ནས་ལྷག་མ་ཨི་ཨུ་ཨེ་ཨོ་བཞི་ལ་བོད་སྐད་དུ་གི་གུ་ཞབས་ཀྱུ་འགྲེང་བུ་ན་རོ་
ཞེས་ཐ་སྙད་བཏགས་ནས་དབྱངས་ཡིག་བཞིར་མཛད་དོ། གསལ་བྱེད་ལས་
འཐུག་པོ་ལྔ་དང་ལོག་པ་ལྔ་དང་ཀྵ་ཡིག་སྟེ་བཅུ་གཅིག་བོད་སྐད་ལ་མི་མཁོ་བས་
འཕྲི་ཞིང་། རྒྱ་སྐད་ལ་མེད་ཀྱང་བོད་སྐད་ལ་ཉེ་བར་མཁོ་བའི་ཡི་གེ་སྟོད་དུ་ཅ་
ཆ་ཇ་གསུམ་དང་། སྨད་དུ་ཞ་ཟ་འ་སྟེ་ཡི་གེ་དྲུག་གསར་དུ་བསྣན་ནས་གསལ་
བྱེད་ཡི་གེ་སུམ་ཅུར་མཛད་དོ།
དྲི་བ། ཡི་གེ་གསར་པ་དྲུག་སྣོན་དགོས་པའི་རྐྱེན་ཇི་ལྟར་ཡིན་ནམ།
ལན། ཐོན་མིའི་ཞལ་ལུང་ལས། བོད་ཀྱི་སྐད་དང་མཐུན་པའི་
མིང་དང་ཐ་སྙད་རྒྱུག་ཆེ་བའི་ནང་དུ་ཅ་ལག ཆ་བྱད། འཐུང་ཇ། ས་ཞིང་།
ཟོར་བ། འུག་པ་སོགས་རྐྱང་ཡིག་གི་སྒྲ་ལྡན་རྣམས་དང་གཅིག་མཆོག
འཇིགས། གཞོན། བཟུང་སོགས་འཕུལ་ཅན་གྱི་སྒྲ་ལྡན་རྣམས་ཀྱི་མིང་གཞིའི་
ཡི་གེའི་གདངས་ཇི་ལྟ་བར་ཐོན་པ་ཞིག་རྒྱ་གར་གྱི་གསལ་བྱེད་སོ་བཞིའི་གྲས་སུ་
མ་བྱུང་སྟབས་གསར་དུ་བཟོ་དགོས་པ་བྱུང་ངོ་ཞེས་གསུངས་ཡོད།
དྲི་བ། ཡི་གེ་དེ་རྣམས་ཇི་ལྟར་བྱས་ནས་རྙེད་པ་རེད་དམ།
ལན། རྒྱ་བོད་གཉིས་ཀྱི་སྐད་རིགས་མི་མཐུན་པའི་དབང་གིས་སྒྲ་
འགའ་ཞིག་བསྒྱུར་དཀའ་བ་བྱུང་ནས་སློབ་དཔོན་ཐོན་མི་སམ་བྷོ་ཊ་རེ་ཞིག་
ཐུགས་མུག་སྟེ་ཁ་སྦུབ་ཏུ་གཟིམས་ཏེ་བཞུགས་ཙ་ན། མི་དཀར་པོ་ལྕགས་ཞྭ་
དང་ལྕགས་གོས་གྱོན་པ་ཞིག་བྱུང་བར་སློབ་དཔོན་གྱིས་ཁྱེད་གང་ནས་བྱོན་བྱས་
པར། དེ་ན་རེ། ཞང་ཞུང་ནས་འོངས་ཟེར་གང་དུ་འགྲོ་བྱས་པས་ཟ་འོར་དུ་
འགྲོ་ཟེར། གང་བྱེད་དུ་འགྲོ་བྱས་པས་ཇ་ཉོ་རུ་འགྲོ་ཟེར། ནམ་སླེབས་བྱས་
པས་ཅི་ཆ་ཟེར་བའི་མུ་ནས། མི་དེ་གར་སོང་ཆ་མེད་དུ་སོང་། དེ་ནས་སློབ་
དཔོན་གྱིས་མི་དེའི་སྐད་ལ་དཔྱད་པས། ཞང་ཞུང་ནས་འོངས་ཞེས་པའི་ཚིག་
ཟུར་ལས་ཞ་ཡིག་རྙེད། ཟ་འོར་ཞེས་པའི་ཚིག་ཟུར་ལས་ཟ་ཡིག་དང་འ་ཡིག་
གཉིས་རྙེད། ཇ་ཉོ་རུ་འགྲོ་ཞེས་པའི་ཚིག་ཟུར་ལས་ཇ་ཡིག་རྙེད། ཅི་ཆ་ཞེས་
པའི་ཚིག་ཟུར་ལས་ཅ་ཡིག་དང་ཆ་ཡིག་གཉིས་རྙེད་ནས་རྒྱ་གར་ན་མེད་པའི་ཡི་
གེ་དྲུག་བསྣན་པར་མཛད་དོ།
དྲི་བ། ཐོན་མིས་བོད་ཀྱི་ཡི་གེར་རྒྱ་གར་ལྟར་སྲོག་ལྡན་སྲོག་མེད་ཀྱི་རྣམ་
གཞག་མཛད་ཡོད་དམ་མེད། 
ལན། ཐོན་མིས་བོད་ཀྱི་ཡི་གེར་རྒྱ་གར་ལྟར་སྲོག་ལྡན་སྲོག་མེད་ཀྱི་
རྣམ་གཞག་མཛད་མེད་དོ།
དྲི་བ། ཐོན་མིས་བོད་ཡིག་ལ་རྒྱ་གར་ལྟར་སྲོག་ལྡན་སྲོག་མེད་གྱི་རྣམ་
གཞག་མ་མཛད་ན། དེའི་དོད་དུ་གང་མཛད་ཡོད་དམ། 
ལན། དེའི་དོད་དུ་བོད་ཡི་གེ་ལ་སྔོན་རྗེས་དང་། མགོ་འདོགས་
ཚེག་བཅས་ཀྱི་ཡི་གེའི་རྣམ་གཞག་མཛད་ཡོད་དོ།
དྲི་བ། ཐོན་མིས་བོད་ཡིག་གི་གཟུགས་དབྱིབས་གང་གི་ཡི་གེར་དཔེ་
བྱས་ནས་བཟོས་པ་ཡིན་ནམ།
ལན། ཐོན་མི་རྒྱ་གར་དུ་ཕེབས་པའི་དུས་དེ་ཙ་ན། ལཉྫ་ན་ལྷའི་ཡི་
གེ ཝར་ཏུ་ལ་ཀླུའི་ཡི་གེ ནཱ་ག་ར་མིའི་ཡི་གེ་ཞེས་གྲགས་པ་རྣམས་ཡོད་པ་ལས།
ལཉྫ་ལ་དཔེར་བྱས་ནས་དབུ་ཅན་དང་། ཝར་ཏུ་ལ་དཔེར་བྱས་ནས་དབུ་མེད་
དང་། ནཱ་ག་ར་ལ་དཔེར་བྱས་ནས་ལན་ཝར་གྱི་འབྲི་ཚེགས་ལས་སྟབས་བདེར་
བྱས་ཞེས་སོ།། 
ཡང་ན། ལཉྫ་ལ་དཔེར་བྱས་ནས་དབུ་ཅན་དང་། ཝར་ཏུ་ལ་དཔེར་
བྱས་ནས་དབུ་མེད་ཀྱི་སྲོལ་གཏོད་དོ་ཞེས་མཁས་དབང་ཚེ་ཏན་ཞབས་དྲུང་གིས་
གསུངས་སོ།
དྲི་བ། རྒྱ་གར་གྱི་དབྱངས་གསལ་དང་བོད་ཀྱི་དབྱངས་གསལ་གཉིས་ལ་
འདྲ་བའི་ཆ་དང༌། མི་འདྲ་བའི་ཆ་གང་ཡོང་དམ། སོ་སོར་སྨྲོས་དང་།
ལན། ཞྭ་ལུ་ལོ་ཙཱ་བས་“རྒྱ་གར་གྱི་ཡི་གེ་ལ་ཨཱ་ལི་སྟེ་ཨ་ཡིག་ཁ་་
སོགས་པའི་ཕྲེང་བ་དབྱངས་དང་། ཀཱ་ལི་སྟེ་ཀ་ཡིག་ལ་སོགས་པའི་ཕྲེང་བ་
གསལ་བྱེད་ཀྱི་ཡི་གེ་གཉིས་ཡོད་པ་བཞིན་དུ་བོད་ཀྱི་ཡི་གེ་ལ་འང་ཨཱ་ལེ་སྟི་
དབྱངས་དང་། ཀཱ་ལི་སྟེ་གསལ་བྱེད་གཉིས་ཡོད་པའོ།”ཞེས་གཟུངས་པར་ལྟར།
རྒྱ་གར་གྱི་དབྱངས་གསལ་གྱི་མིང་འདོགས་ཚུལ་དང་བོད་ཀྱི་དབྱངས་གསལ་གྱི་
མིང་འདོགས་ཚུལ་མཚུངས་པ་ཡིན། མེ་འདྲ་བ་ན། རྒྱ་གར་གྱི་དབྱངས་གསལ་
གཉིས་ཀྱི་མཚན་ཉིད་དང་བོད་ཀྱི་དབྱངས་གསལ་གཉིས་ཀྱི་མཚན་ཉིད་མི་འདྲ་
བ་མ་ཟད། རྒྱ་གར་གྱི་དབྱངས་ཀྱི་གྲངས་ངེས་དང་། བོད་ཀྱི་དབྱངས་གྲངས་
ངེས་མི་འདྲ་ལ་རྒྱ་གར་གྱི་གསལ་བྱེད་གྲངས་ངེས་དང་། བོད་ཀྱི་གསལ་བྱེད་ཀྱི་
གྲངས་ངེས་སོགས་མི་འདྲ་བའི་ཁྱད་པར་ཡོད་དོ།
ཡི་གེའི་མཚན་ཉིད་དང་དབྱེ་བ་བཤད་པ།
དྲི་བ། ཡི་གེའི་མཚན་ཉིད་གང་ཡིན་ནམ། དེར་དབྱེ་ན་ག་ཚོད་ཡོད་
དམ།། 
ལན། མིང་ཚིག་གཉིས་ཀྱི་རྩོམ་གཞིར་གྱུར་པའི་སྐད་ཀྱི་གདངས་དེ་
ཡི་གེའི་མཚན་ཉིད། དེར་དབྱེ་ན་དབྱངས་དང་གསལ་བྱེད་གཉིས་ཡོད་དོ།(རྒྱ་
གར་གྱི་ཡི་གེར་ཡང་དབྱངས་གསལ་གཉིས་སུ་འདོད་དོ།)
དྲི་བ། དབྱངས་ཀྱི་མཚན་ཉིད་གང་རེད་དམ།
ལན། ང་རོའི་རྣམ་པ་ཅན་གྱི་ཆ་ནས་བཞག་པའི་ཡི་གེ་དེ་དབྱངས་
ཀྱི་མཚན་ཉིད། དབྱངས་ཀྱི་བྱ་བ་གསལ་བར་བྱེད་པོ། ཨི་ཨུ་ཨེ་ཨོ་བཞི་ཡིན།
གསེར་ཏོག་སུམ་འགྲེལ་དུ། གནས་དང་བྱེད་པའི་རྣམ་འགྱུར་མི་གསལ་ཞིང་
སྒྲའི་གདངས་ཙམ་དང་། ང་རོ་ཙམ་ཤས་ཆེ་བའི་ཆ་ནས་བཞག་པས། ཡི་གེ་
གཞན་ལ་མ་ཞུགས་པར་རང་སྟོབས་ཀྱི་བརྗོད་པ་གསལ་བར་མི་ནུས་པས་ན་
དབྱངས་ཞེས་བརྗོད།  
དྲི་བ། གསལ་བྱེད་ཀྱི་མཚན་ཉིད་གང་རེད་དམ།
ལན། རང་གྲོགས་དབྱངས་དང་སྦྱར་ནས་རང་གི་བརྗོད་དོན་
གསལ་བར་བྱེད་པས་ན་གསལ་བྱེད་ཅེས་བརྗོད། གསལ་བྱེད་ཀ་ནས་ཨ་བར་
གསུམ་ཅུ་ཡོད་དོ། གསེར་ཏོག་སུམ་འགྲེལ་དུ། གནས་དང་བྱེད་པའི་རྣམ་
འགྱུར་གསལ་ཞིང༌། མིང་དང་ཚིག་དང་བརྗོད་པ་མཚོན་པར་བྱེད་པའི་གཞི་
ཡིན་པས་ན་གསལ་བྱེད་ཅེས་བརྗོད་དོ།
དྲི་བ། དབྱངས་བཞིར་ཨི་ཨུ་ཨེ་ཨོ་ཞེས་བརྗོད་ཚུལ་གཅིག་དང༌། གི་གུ
ཞབས་ཀྱུ། འགྲེང་བུ། ན་རོ་ཞེས་བརྗོད་ཚུལ་གཅིག་ཡོད་པ་དེའི་ཁྱད་པར་
གང་རེད་དམ།
ལན། ང་རོའི་རྣམ་པ་ཅན་གྱི་ཨི་ཨུ་ཨེ་ཨོའི་སྒྲ་གདངས་དེ་དབྱངས་
དངོས་ཡིན་ཞིང་། སྒྲ་གདངས་དེ་དག་སོ་སོར་མཚོན་པར་བྱེད་པའི་རྟགས་སམ་
རི་མོ་དེ་དག་ལ་གི་གུ ཞབས་ཀྱུ། འགྲེང་བུ། ན་རོ་ཞེས་བརྗོད་དོ།
དྲི་བ། ཡི་གེ་དང་ཡི་གེའི་གཟུགས་གཉིས་ལ་ཁྱད་པར་གང་ཡོད་དམ།
ལན། ཡི་གེ་དངོས་ནི་སྒྲ་ཡི་གདངས་ཀྱི་རྣམ་པ་ཡིན་པས་རྣ་བའི་
མཉན་བྱ་རེད། ཡི་གེའི་གཟུགས་ནི་སྐད་ཀྱི་སྒྲ་གདངས་མཚོན་པར་བྱེད་པའི་རི་
མོ་དེ་ལ་ཟེར། དེ་མིག་ཤེས་ཀྱི་བཟུང་བྱ་རེད་དོ། དེ་ཡང་ཅུང་ཟད་རྒྱས་པར་
བརྗོད་ན་《སུམ་རྟགས་བཤད་སྦྱར་ལེགས་བཤད་གཅེས་བསྡུས་》ལས་ཡི་གེ་
དངོས་ནི་བརྗོད་འདོད་ཀྱི་ཀུན་སློང་དབང་གིས་དོན་རིག་བྱེད་མིང་ཚིག་སོགས་
ཀྱི་རྩོམ་གཞིར་གྱུར་པའི་སྐད་ཀྱི་གདངས་སུ་གྱུར་པའི་སྒྲའི་རང་བཞིན་ཏེ། རྣམ་
འགྲེལ་ལས། ཡི་གེ་སྐུལ་སློང་ཤེས་པ་ལས། སྐྱེ་ལ་ཤེས་པས་སྒྲ་སྐྱེའོ། ཞེས་
གསུངས་པའི་ཕྱིར་ཡི་གེ་བཏགས་བ་ནི། བོད་རང་གི་དབང་དུ་བཏང་ན་
དབྱངས་ཀྱི་ཐ་སྙད་བཏགས་པའི་གི་གུ་སོགས་བཞི་དང་གསལ་བྱེད་སུམ་ཅུའི་
གཟུགས་ལ་བཞེད་ཅིང་།
ཕྱོགས་མཐུན་འབྲུ་མ་དང་བཤད་མའི་གཟུགས་ལྟ་བུ་ཡི་གེ་དངོས་ཀྱི་རྟེན་
དུ་གྱུར་པ་དེ་དག་ལའང་བྱར་རུང་བ་མཁས་དབང་ཟུར་མཁར་བ་སོགས་ཀྱི་
དགོངས་པའོ། ཞེས་གསུངས་སོ།

དྲི་བ། ཡི་གེའི་ངེས་ཚིག་གང་ཡིན་ནམ།
ལན། ཡུལ་སོ་སོའི་སྐད་མི་འདྲ་ཡང་དབྱངས་གསལ་གྱི་ཡི་གེ་
རྣམས་གང་ཟག་སུས་བརྗོད་ཀྱང་སྒྲའི་གདངས་མི་འགྱུར་བར་གནས་པ་དེ་ལ་
བརྗོད་དོ། དེ་ཡང་《སུམ་རྟགས་བཤད་སྦྱར་ལེགས་བཤད་གཅེས་བསྡུས་》ལས་
ཡི་གེའི་སྐད་དོད་ཨཀྵ་ར་ནི་འགྱུར་མེད་དེ། ཡུལ་ཕྱོགས་གང་དང་གང་གི་
བརྗོད་པ་པོ་སུ་ཞིག་གིས་བརྗོད་ཀྱང་དབྱངས་གསལ་གྱི་སྒྲ་གདངས་མི་འགྱུར་
བས་ན་འགྱུར་མེད་དམ་མགོ་འདོགས་འཕུལ་རྟེན་སོགས་གང་སྦྱར་ཡང་རྩ་བའི་
མིང་གཞིའི་སྒྲ་གདངས་ལ་འགྱུར་བ་མེད་པས་ན། འགྱུར་མེད་ཅེས་བྱ་བར་
གསུངས་སོ།
དྲི་བ། བོད་ཀྱི་ཡི་གེའི་རང་བཞིན་གང་ཡིན་ནམ།
ལན། བོད་ཀྱི་ཡི་གེ་ནི་སྦྱོར་ཀློག་རང་བཞིན་གྱི་ཡི་གེ་ཡིན་ནོ།
སྔོན་འཇུག་བཤད་པ།
དྲི་བ། སྔོན་འཇུག་ཅེས་པའི་དོན་གང་ཡིན་ནམ། དེ་ལ་ཡི་གེ་ག་ཚོད་
ཡོད་དམ།
ལན། རང་འཇུག་ཡུལ་གྱི་མིང་གཞིའི་ཡི་གེ་རྣམས་ཀྱི་སྔོན་དུ་
འཇུག་པས་སྔོན་འཇུག་དང་འཕུལ་བྱེད་ཅེས་བརྗོད། དེ་ལ་ཡི་གེ་ནི་ག་ད་བ་མ་
འ་ལྔ་ཉིད་དུ་ངེས་པ་ཡིན་ནོ།
དྲི་བ། རང་འཇུག་ཡུལ་ཞེས་སྨྲོས་པའི་དགོས་པ་གང་ཡིན་ནམ།
ལན། 《རྟགས་འཇུག་དཀའ་གནད་གསལ་བའི་མེ་ལོང་》ལས་ཕོ་
ཡིག་བ་ནི་ཀ་ཅ་ཏ། ཙ་ག་ང་ཇ་ཉ་ད་ན།
ཛ་ཞ་ཟ་ར་ཤ་སར་འཇུག མ་ནིང་ག་ནི་ཅ་ཏ་ཙ།
ཉ་ད་ན་ཞ་ཟ་ཡ་ཤ། སར་འཇུག་མ་ནིང་ད་ཡིག་ནི།
ཀ་པ་ག་བ་ང་མར་འཇུག མོ་ཡིག་འ་ནི་ག་ཇ་ད།
བ་ཛ་ཁ་ཆ་ཐ་པ་ཚར། ཤིན་ཏུ་མོ་ཡི་མ་ཡིག་ནི།
ཁ་ཆ་ཐ་ཚ་ག་ཇ་དང། ཛ་ང་ཉ་ན་རྣམས་ལ་འཇུག ཅེས་རང་གི་འཇུག་ཡུལ་ཡོད་པ་ནི་ཤེས་སླའོ། །
དྲི་བ། སྔོན་འཇུག་ཡི་གེ་བ་ཡིག་གིས་རང་འཇུག་ཡུལ་མིང་གཞིའི་ཡི་གེ་
དེ་དག་ལ་རྐྱང་པ་དང་མགོ་འདོགས་སུ་འཇུག་པའི་ཚུལ་གང་འདྲ་ཡིན་ནམ།
ལན། སྔོན་འཇུག་ཕོ་ཡིག་བ་ཡིག་གིས། རྐྱང་པའི་ཡི་གེ་བཅུ་ལ་
འཇུག ར་མགོ་བཅུ་དང་ལ་མགོ་གཉིས། ས་མགོ་བརྒྱད་དང་འདོགས་ཅན་
དགུ། བརྩེགས་པ་དྲུག་ནི་བ་ཡིག་གིས། འཕུལ་བས་ཁྱོན་བསྡོམས་ཞེ་ལྔར་
འདོད། ཅེས་པ་ལྟར།
༡. སྔོན་འཇུག་ཕོ་བ་ཡིག་ནི་རྐྱང་པའི་མིང་གཞི་བཅུ་ལ་འཇུག་པའི་
དཔེར་བརྗོད། བཀུ། བཅོ། བཏུ། བཙུ། བགོ། བདེ། བཞི། བཟོ།
བཤུ། བསུ་བཅས་ལྟ་བུའོ།
༢. ཕོ་བ་ཡིག་ནི་མིང་གཞིའི་ཡི་གེ་ར་མགོ་ཅན་བཅུ་ལ་འཇུག་པའི་
དཔེར་བརྗོད། བརྐུ། བརྒ བརྔ། བརྗེ། བརྙ། བརྟ། བརྡ། བརྣུ།
བརྩེ། བརྫུ་ཞེས་པ་ལྟ་བུའོ།
༣.ཕོ་བ་ཡིག་ནི་མིང་གཞིའི་ཡི་གེ་ལ་མགོ་ཅན་གཉིས་འཕུལ་ཏེ།
དཔེར་བརྗོད། བལྟ། བལྡ། ཞེས་པ་ལྟ་བུའོ།
༤、 ཕོ་བ་ཡིག་ནི་མིང་གཞིའི་ཡི་གེ་ས་མགོ་ཅན་བརྒྱད་ལ་འཇུག་པའི་
དཔེར་བརྗོད། བསྐོ། བསྒོ། བསྔོ། བསྙེ། བསྟི། བསྡུ། བསྣོ། བརྩ་
བཅས་ལྟ་བུའོ།  
༥. ཕོ་བ་ཡིག་ནི་ཡ་ར་ལའི་འདོགས་ཅན་དགུ་ལ་འཕུལ་བ་ཡིན་ཏེ་དེ་
ཡང་མིང་གཞིའི་ཡི་གེ་ཡ་བཏགས་ཅན་གཉིས་དང་། ར་བཏགས་ཅན་གསུམ་
དང་ལ་བཏགས་ཅན་བཞི་སྟེ་ཡི་གེ་དགུ་ལ་འཕུལ་ཏེ། དཔེར་བརྗོད། བཀྱེ།
བགྱི། བཀྲ། བགྲོ། བསྲེ། བཀླ། བཟློ། བརླ། བསླུ་བཅས་ལྟ་བུའོ།
༦. ཕོ་བ་ཡིག་ནི་སུམ་བརྩེགས་ཅན་གྱི་ཡི་གེ་དྲུག་འཕུལ་ལ་འཇུག་པའི་
དཔེར་བརྗོད། བརྐྱ། བརྒྱུ། བསྐྱ། བསྒྱེ། བསྐྲུ། བསྒྲེ་ཞེས་བཅས་ལྟ་བུའོ།
དྲི་བ། སྔོན་འཇུག་མ་ནིང་ག་ཡིག་གིས་རྐྱང་པའི་ཡི་གེ་ག་ཚོད་ལ་འཇུག་
པ་དང་། ད་ཡིག་གིས་རྐྱང་འདོགས་གཉིས་ཀྱི་གྲངས་ག་ཚོད་ལ་འཇུག་གམ།
ལན། སྔོན་འཇུག་མ་ནིང་ག་ཡིག་གིས། རྐྱང་པའི་ཡི་གེ་བཅུ་
གཅིག་འཕུལ། མགོ་འདོགས་གཉིས་ལ་འཇུག་པ་མེད། སྔོན་འཇུག་མ་ནིང་ད་
ཡིག་གིས། རྐྱང་པའི་ཡི་གེ་དྲུག་ལ་འཕུལ། འདོགས་ཅན་ཡི་གེ་དགུ་ལ་འཕུལ།
ཁྱོན་བསྡོམས་ཡི་གེ་ཉེར་དྲུག་ཡོད། 
༡. སྔོན་འཇུག་མ་ནིང་ག་ཡིག་ནི་རྐྱང་པའི་ཡི་གེ་བཅུ་གཅིག་ལ་འཕུལ་
ལ་འཇུག་པའི་དཔེར་བརྗོད། གཅུ། གཏོ། གཙོ། གདུ། གཞི། གཟུ།
གཡུ། གཤེ། གསེ། གཉི། གནོ་བཅས་ལྟ་བུའོ།
༢. སྔོན་འཇུག་མ་ནིང་ད་ཡིག་ནི་རྐྱང་པའི་ཡི་གེ་དྲུག་ལ་འཕུལ་དུ་
འཇུག་པའི་དཔེར་བརྗོད། དཀུ། དཔེ། དགེ། དབུ། དངོ་། དམུ་ཞེས་པ་
ལྟ་བུའོ།
༣. སྔོན་འཇུག་མ་ནིང་ད་ཡིག་གིས་ཡ་བཏབས་ཅན་ལྔ་དང་། ར་
བཏགས་ཅན་བཞི་སྟེ་ཡི་གེ་དགུ་འཕུལ་དུ་འཇུག་པའི་དཔེར་བརྗོད། དཀྱུ།
དགྱེ། དཔྱི། དབྱེ། དམྱ། དཀྲི། དགྲ། དཔྲ། དབྲེ་ཞེས་པ་ལྟ་བུའོ།
དྲི་བ། སྔོན་འཇུག་མོ་འ་ཡིག་གིས་རྐྱང་འདོགས་ཡི་གེ་ག་ཚོད་ལ་འཇུག་
གམ། 
ལན། སྔོན་འཇུག་མོ་ཡིག་འ་འདི་ཡིས། རྐྱང་པའི་ཡི་གེ་བཅུ་ལ་
འཇུག འདོགས་ཅན་ཡི་གེ་དགུ་ལ་འཕུལ། བསྡོམས་པས་ཡི་གེ་བཅུ་དགུར་
འཇུག ཅེས་པ་ལྟར།
༡.སྔོན་འཇུག་མོ་འ་ཡིག་གིས་རྐྱང་པའི་ཡི་གེ་བཅུ་ལ་འཇུག་པའི་དཔེར་
བརྗོད། འགོ། འཇུ། འདུ། འབུ། འཛི། འཁུ། འཚེ། འའཐུ། འཕོ།
འཚེ་ཞེས་པ་ལྟ་བུའོ།
༢.སྔོན་འཇུག་གི་མོ་འ་ཡིག་གིས་ཡ་བཏགས་ཅན་བཞི་དང་།
བཏགས་ཅན་ལྔ་སྟེ་ཡི་གེ་དགུ་འཕུལ་ལ་འཇུག་པའི་དཔེར་བརྗོད། འཁྱུ། འགྱེ།
འཕྱི། འབྱོ། འཁྲི། འགྲོ། འདྲུ། འཕྲོ། འབྲི་ཞེས་པ་ལྟ་བུའོ།
དྲི་བ། སྔོན་འཇུག་ཤིན་ཏུ་མོ་མ་ཡིག་གིས་རྐྱང་འདོགས་ཡི་གེ་ག་ཚོད་ལ་
འཇུག་གམ།
ལན། སྔོན་འཇུག་ཤིན་ཏུ་མོ་མ་ཡིས། རྐྱང་པའི་ཡི་གེ་བཅུ་གཅིག་
དང་། ཡ་རའི་འདོགས་ཅན་བཞི་ལ་འཇུག ཁྱོན་བསྡོམས་ཡི་གི་བཅོ་ལྔར་
འཕུལ། ཞེས་པ་ལྟར།
༡. སྔོན་འཇུག་གི་ཤིན་ཏུ་མོ་མ་ཡིག་ནི་རྐྱང་པའི་ཡི་གེ་བཅུ་གཅིག་ཉིད་
ལ་འཇུག་པའི་དཔེར་བརྗོད། མཁོ། མཆུ། མཐེ། མཚེ། མགུ། མཇེ།
མདོ། མཛོ། མངའ། མཉེ། མནོ་ཞེས་པ་ལྟ་བུའོ།
༢. སྔོན་འཇུག་གི་ཤིན་དུ་མོ་མ་ཡིག་གིས་ཡ་བཏགས་ཅན་གཉིས་དང་ར་
བཏགས་ཅན་གཉིས་ཏེ་ཡི་གེ་བཞི་འཕུལ་ལ་འཇུག་པའི་དཔེར་བརྗོད། མཁྱུ།
མགྱོ། མཁྲེ། མགྲི་ཞེས་པ་ལྟ་བུའོ།
(འདིར་གསལ་བཤད་བྱེད་རྒྱུར་གོང་འཁོད་དཔེར་བརྗོད་འདི་རིགས་
《གསེར་ཏོག་སུམ་རྟགས་འགྲེལ་པ་》ཡི་དགོངས་དོན་ལྟར་བཀོད་པ་ཡིན་པས་
ང་ཚོས་གོང་གསལ་དཔེར་བརྗོད་འདི་དག་ལས་མཐོང་ཐུབ་པར་ཁ་ཅིག་ལ་རྗེས་
འཇུག་འ་ཡིག་ཡོད་པས་དོན་སྟོན་ལ་གཞན་པ་ཁ་ཅིག་གིས་དོན་མི་སྟོན་པས།
དེ་རིགས་ལ་རྗེས་འཇུག་བཅུ་ལས་གང་རིགས་དང་། དབྱངས་བཞི་ལས་གང་
རིགས་སྦྱར་ན་འོས། ཞིབ་ཕྲ་རྟགས་འཇུག་སྐབས་ལས་ཤེས་སོ།) ་་་་་
དྲི་བ། མགོ་ཅན་གྱི་ཡི་གེ་དང༌། སྐྱ་ལྟ་བུའི་སུམ་བརྩེགས་ཅན་གྱི་ཡི་
གེར་སྔོན་འཇུག་ལྔ་ལས་གང་གིས་འཇུག་གམ།
ལན། ཨ་ཀྱཱ་ཡོངས་འཛིན་རིན་པོ་ཆེས་“བརྩེགས་འཕུལ་བ་ཡིག་ཁོ་
ནར་ངེས།”ཞེས་པ་ལྟར་བ་ཡིག་ལས་གཞན་མི་འཇུག་གོ། སྔོན་འཇུག་ལྔ་མིང་
གཞིར་འཇུག་ཚུལ་ཤེས་བདེའི་ཆེད་དུ་རེའུ་མིག་གཤམ་གསལ།
༄༅། །སྔོན་འཇུག་ལྔ་མིང་གཞིར་འཇུག་ཚུལ་གྱི་གྲངས་ངེས་རེའུ་མིག
སྔོན་འཇུག འཇུག་ཡུལ་གྱི་མིང་ གྲངས འཇུག་ཡུལ་
རྐྱང་པའི་ཡི་གེ་༡༠ ཀ་ག་ཅ་ཏ་ད་ཙ་ཞ་ཟ་ཤ་ས་
༡༠ ཀ་ག་ང་ཇ་ཉ་ཏ་ད་ན་རྩ་རྫ་
མགོ་ཅན་༢ ལྡ་ལྟ་
༨ སྐུ་སྒ་སྔ་སྙ་སྟ་སྡ་སྣ་སྩ་
འདོགས་ཅན་༩ ཀྱ་གྱ་ཀྲ་གྲ་པྲ་ཀླ་ཟླ་རླ་སླ་
བརྩེགས་པ་༦ རྒྱ་རྒྱ་སྐྱ་སྒྱུ་སྒྲ་སྒྲ་
ག་རྐྱང་པའི་ཡི་གེ་༡༡ ཅ་ཉ་ཏ་ད་ན་ཙ་ཞ་ཟ་ཡ་ཤ་ས་
ད རྐྱང་པའི་ཡི་གེ་༦ ཀ་ག་ང་པ་བ་མ་
འདོགས་ཅན་༩ ཀྱ་གྱ་པྱ་བྱ་མྱ་ཀ་གྲ་པ་བ་
འ རྐྱང་པའི་ཡི་གེ་༡༠ ཁ་ག་ཆ་ཇ་ཐ་ད་ཕ་བ་ཚ་ཛ་
མ་ འདོགས་ཅན་༩ ཁྱ་གྱ་ཕྱ་བྱ་ཁྲ་གྲ་དྲ་ཕ་ཐ་
རྐྱང་པའི་ཡི་གེ་༡༡ ཁ་ག་ང་ཆ་ཇ་ཉ་ཐ་ད་ན་ཚ་ཛ་
འདོགས་ཅན་༤ ཁྱ་གྱ་ཁྲ་གྲ་
དྲི་བ། ཝ་བཏགས་ཅན་གྱི་ཡི་གེར་འཕུལ་ཡིག་འཇུག་གམ་མི་འཇུག
ལན། ཝ་བཏགས་ཅན་གྱི་ཡི་གེར་སྔོན་འཇུག་ལྔ་ལས་གང་ཡང་མི་
འཇུག་གོ།
དྲི་བ། སྔོན་འཇུག་རྣམས་རང་འཇུག་ཡུལ་མིང་གཞིར་འཇུག་པས་ནུས་
པ་གང་སྟོན་ནམ།
ལན། ནུས་པ་ནི་སྒྲ་འགྱུར་བ་དང་། དོན་འགྱུར་བ་བྱ་བྱེད་ལས་
གསུམ། བདག་གཞན་སོགས་ཀྱི་ཁྱད་པར་སྟོན་ཐུབ་བོ།
དྲི་བ། སྔོན་འཇུག་མིང་གཞིར་སྦྱར་བས་སྒྲ་འགྱུར་བའི་ཚུལ་དང་། མི་
འགྱུར་བའི་ཚུལ་སོ་སོར་གང་འདྲ་ཡིན་ནམ།
ལན། རེའུ་མིག་ཐོག་ནས་གསལ་བར་བྱས་ན།
སྔོན་འཇུག་རྣམས་མིང་གཞིར་སྦྱར་བས་སྒྲ་འགྱུར་མིན་རེའུ་མིག
མིང་གཞི་ག་ང་ཇ་ཉ་ད་ན་བ་མ་ཛ་ཡ་
སྒྲ་འགྱུར་བ ག དགའ་ ང མངའ་ ཇ་ འཇའ་ ཉ་ གཉའ་
ད གདའ་ ན མནའ་ མ་ དམའ་ ཛ་ མཛའ་
ཡ གཡའ་ བ་ འབའ་
མིང་གཞི་ ཀ་ཅ་ཏ་པ་ཙ་ཁ་ཆ་ཐ་ཕ་ཚ་ཞ་ཟ་ཤ་ས་
སྒྲ་མི་འགྱུར་བ ཀ བཀའ་ ཅ བཅའ་ ཏ་ བཏའ པ་ དཔའ་ ཙ་ བཙའ  ཁ མཁའ་
ཆ་  འཆའ་ ཐ་ མཐའ་
ཕ་ འཕའ་ ཚ འཚའ་ ཞ་བཞའ་ ཟ་གཟའ་སོགས་སོ་
དྲི་བ། སྔོན་འཇུག་གི་ཡི་གེ་རྣམས་མིང་གཞིར་སྦྱར་ནས་ཀློག་ཚུལ་ཇི་
འདྲ་ཡིན་ནམ། 
ལན། ས་སྐྱའི་སློབ་དཔོན་བསོད་ནམས་རྩེ་མོས་འདི་ལྟར་གསུངས་
པ་སྟེ། དེ་ནས་འཕུལ་བ་བསླབ་པར་བྱ། གས་འཕུལ་ཐོག་མར་རྐན་ནས་
འབྱུང་། དས་འཕུལ་ལྕེ་རྩེ་གློད་པ་ལས། བ་མས་འཕུལ་བ་ཐོག་མར་ནི། མཆུ་
བཙུམ་པ་ལས་ཁྱད་པར་སྣ། འས་འཕུལ་གྲེ་བའི་ཕུག་ནས་དབྱུང༌། འཕུལ་
ཞིང་བརྩེགས་པའི་ཡི་གེ་ཡང་། གོ་རིམ་བཞིན་དབྱུང་མ་ཕྱིན་ན། འདི་ཡང་
ཕྲལ་ཞིང་བཀླག་པ་སྟེ། མཁྲ་ལ་མཁའ་ར་ཇི་བཞིན་ནོ། ཞེས་གསུངས་སོ།

དྲི་བ། གང་འདྲ་ཞིག་ལ་རྗེས་འཇུག་གི་ཡི་གེ་ཟེར་རམ། དེ་ལ་ཡི་གེ་ག་
ཚོད་ཡོད་དམ། 
ལན། མིང་གཞིའི་ཡི་གེ་ཐམས་ཅད་ཀྱི་རྗེས་སུ་འདི་དག་འཇུག་
པའི་ཕྱིར་རྗེས་འཇུག་ཅེས་བྱ་ཞིང༌། རྗེས་འཇུག་གི་ཡི་གེ་ནི་ག་ང་ད་ན་བ་མ་འ་
ར་ལ་ས་བཅས་བཅུ་ཡོད་དོ།
དྲི་བ། མཉན་བྱ་སྒྲ་ལྟ་བུ་ལ་རྗེས་འཇུག་ཞུགས་ཡོད་དམ་མེད།
ལན། མཉན་བྱ་སྒྲ་ལྟ་བུ་ལ་རྗེས་འཇུག་འ་ཡིག་ཞུགས་ཡོད་དེ་སྐད་
གསར་བཅད་སྐབས་ཡིག་ཟོར་ཡང་པའི་སླད་དུ་འ་མཐའ་མི་འབྲི་ཞིང་དོན་
དངོས་ཐོག་ཡོད་པ་ཡིན་ནོ།
དྲི་བ། རྗེས་འཇུག་མིང་གཞིར་སྦྱར་བ་དེས་གཙོ་བོའི་ནུས་པ་གང་སྟོན་ནམ།  ི་
ལན། གཙོ་བོའི་ནུས་པ་ནི། སྒྲ་འགྱུར་བ་དང་། དོན་འགྱུར་བ།
མིང་མཐའ་དང་རྣམ་དབྱེ་ཚིག་ཕྲད་འདྲེན་པ་འདས་ཚིག་སོགས་སྟོན་པར་ཕན་
པ་བཅས་ཡོད། 
ཡང་འཇུག་བཤད་པ།
དྲི་བ། གང་འདྲ་ཞིག་ལ་ཡང་འཇུག་ཅེས་བརྗོད་དམ། ཡང་འཇུག་ཡི་
གེ་ག་ཚོད་ཡོད་དམ།
ལན། རང་གི་འཇུག་ཡུལ་དུ་གྱུར་པའི་རྗེས་འཇུག་གི་ཡང་རྗེས་སུ་
ཡང་བསྐྱར་རམ་སླར་ཡང་འཇུག་པས་ན་ཡང་འཇུག་ཅེས་བརྗོད་དོ། དེ་ལ་ཡི་
གེ་ད་དང་ས་གཉིས་ཡོད་དོ། 
དྲི་བ། ཡང་འཇུག་གི་ཡི་གེ་གཉིས་རྗེས་འཇུག་གང་གི་རྗེས་སུ་ཇི་ལྟར་
འཇུག་གམ།
ལན། ལེགས་བཤད་ལྗོན་དབང་དུ། ད་ནི་ན་ར་ལ་གསུམ་དང་།
ས་ནི་ག་ང་བ་མར་ཐོབ། ཅེས་གསུངས་སོ། 
དྲི་བ། ཡང་འཇུག་གི་ཡི་གེ་དེ་གཉིས་རྗེས་འཇུག་གི་རྗེས་སུ་སྦྱར་ནས་
གཙོ་བོའི་ནུས་པ་གང་སྟོན་ནམ།
ལན། གཙོ་བོའི་ནུས་པ་ནི། མིང་དུ་གྲུབ་པར་གྲོགས་བྱེད་པ་དང་།
འདས་ཚིག་སྟོན་པ། མིང་མཐའ་དང་། རྣམ་དབྱེ་ཚིག་ཕྲད་འདྲེན་པ་སོགས་
བྱེད་ཀྱི་ཡོད་དོ།
དྲི་བ། ཡང་འཇུག་ས་ཡིག་ནི་མིང་ལ་འཇུག་ཚུལ་ཇི་ལྟར་ཡིན་ནམ།
ལན། ཡིག་བཤད་མཁས་པའི་ཁ་རྒྱན་ལས། 
འཕགས་པའི་ཚོགས་ལ་ཕྱོགས་སུ་གཏོགས་པ་ཡི། གྲངས་མེད་སངས་
རྒྱས་ཚངས་དབྱངས་གསུངས་པ་ལ། ཚེ་རབས་སྐབས་སུ་སྐྱབས་ཀྱི་ཐབས་ལ་
བསྟེན། སེམས་ཅན་ཐམས་ཅད་གདམས་ངག་ཉམས་ལེན་མཛོད། ཅེས་མིང་
ལ་འཇུག་པ་ནི་སྐབས་ཐམས་ཅད་དུ་ངེས་ཅན་དུ་འཇུག་པར་གསུངས་སོ།
དྲི་བ། ཡང་འཇུག་ས་ཡིག་ནི་བྱ་བྱེད་སོགས་ཀྱི་འདས་ཚིག་ལ་འཇུག་
ཚུལ་ཇི་ལྟར་ཡིན་ནམ། 
ལན། ཡིག་བཤད་མཁས་པའི་ཁ་རྒྱན་ལས། དཔེར་ན། 
ཀློག་བྱེད་བཀླག་བྱ་བཀླགས་བྱས་ནས། སྐྱོང་བྱེད་བསྐྱང་བྱ་རབ་
བསྐྱངས་སོ། སྐྱོབ་བྱེད་བསྐྱབས་བྱ་ལེགས་བསྐྱབས་ནས། སྒོམ་བྱེད་བསྒོམས་
བྱ་བསྒོམས་ཟིན་ཏོ། ཞེས་པ་ལྟ་བུ་བྱས་ཟིན་འདས་ཚིག་ལ་ངེས་ཅན་དུ་འཇུག་
ཀྱང་བྱ་ཚིག་དང་བྱེད་ཚིག་ལ་ངེས་པ་མེད་པར་གསུངས་སོ།
དྲི་བ། ཡང་འཇུག་ད་ཡིག་ནི་མིང་ལ་འཇུག་ཚུལ་གང་འདྲ་ཡིན་ནམ།
ལན། མིང་ལ་འཇུག་ཚུལ་ནི། ཡིག་བཤད་མཁས་པའི་ཁ་རྒྱན་
ལས་ཕར་ཕྱིནད། འཛིནད་ཅིང་། མཁྱེནད་པ། བརྟནད། ཐརད་པའི་
འབྱོརད་པ་གྱུརད་ཅིག་གུ། བསལད་ཅིང་འཚལད་ཏོ་བཀའ་སྩོལད་ཅིག ཅེས་
པ་ལྟ་བུ་ད་དྲག་ངེས་ཅན་དུ་འཇུག་པར་གསུངས་སོ།
དྲི་བ། ཡང་འཇུག་ད་ཡིག་ནི་བྱས་ཟིན་འདས་པ་ལ་འཇུག་ཡུལ་གང་
འདྲ་ཡིན་ནམ།
ལན། བྱས་ཟིན་འདས་པ་ལ་འཇུག་པ་ནི་ཡིག་བཤད་མཁས་པའི་
ཁ་རྒྱན་ལས། འདོན་བྱེད་གདོན་བྱ་ལེགས་བཏོནད་ཅིང་། སྒྱུར་མཁན་བསྒྱུར་
བྱ་རབ་བསྒྱུརད་ནས། སྒྲོལ་བྱེད་བསྒྲལ་བྱ་བསྒྲལད་ཟིན་ཏོ། ཞེས་པ་ལྟ་བུ་
ཡིན་པས་གཞན་ལ་རིགས་བསྒྲེ་བར་བྱའོ། ཞེས་གསུངས་སོ། 

དྲི་བ། གང་འདྲ་ཞིག་ལ་མིང་གཞི་ཞེས་ཟེར་རམ། དེར་ཡི་གེ་ག་ཚོད་
ཡོད་དམ། 
ལན། མིང་གི་ཆེད་དུ་སྔོན་རྗེས་གཉིས་ཀྱི་འཇུག་ཡུལ་དུ་གྱུར་པས་
ན་མིང་གཞི་ཞེས་བརྗོད།དེ་ལ་ཀ་ནས་ཨ་བར་གསལ་བྱེད་སུམ་ཅུ་ཐམ་པ་ཡོད་
དོ།
དྲི་བ། གང་འདྲ་ཞིག་ལ་རྐྱང་པའི་ཡི་གེ་ཞེས་བརྗོད་དམ།
ལན། མགོ་དང་འདོགས་མ་སྦྱར་བའི་ཡི་གེ་ལ་རྐྱང་པའི་ཡི་གེ་ཞེས་
བྱའོ། 
རྐྱང་པའི་ཡི་གེ་བཤད་པ།
དྲི་བ། རྐྱང་པའི་དབང་གིས་གཏན་ནས་འཕུལ་མི་ཐོབ་པའི་ཡི་གེ་ག་
ཚོད་ཡོད་དམ།
ལན། ཡི་གེ་དྲུག་ཡོད་དེ་ཝ་འ་ར་ལ་ཧ་ཨ་བཅས་སོ། 
དྲི་བ། གོང་འཁོད་ཡི་གེ་དྲུག་པོའི་ནང་ནས་ཕྱེད་འཕུལ་ཐོབ་པའི་ཡི་གེ་
ག་ཚོད་ཡོད་དམ། ཕྱེད་འཕུལ་ཐོབ་པའི་ཡི་གེ་ཞེས་བརྗོད་དགོས་དོན་ཅི་ཡིན།
ལན། (༡) ཡི་གེ་དྲུག་པོའི་ནང་ནས་ར་ལ་གཉིས་ལ་ཕྱེད་འཕུལ་
ཐོབ་པའི་ཡི་གེ་ཞེས་བརྗོད། (༢) དེ་གཉིས་ལ་རྐྱང་པ་ལ་འཕུལ་མི་ཐོབ་ཀྱང་
ར་ཡིག་གི་མིང་གཞི་དང་ལ་ཡིག་གི་མགོ་ཅན་དུ་སོང་བ་ན་འཕུལ་ཐོབ་པའི་ཕྱིར་
ཕྱེད་འཕུལ་ཐོབ་པའི་ཡི་གེ་ཞེས་བརྗོད། དཔེར་ན། བརླག་དང་བལྡད་ཅེས་པ་
ལྟ་བུའོ།
མགོ་ཅན་གྱི་ཡི་གེ་བཤད་པ།
དྲི་བ། ཅི་ཞིག་ལ་མགོ་ཅན་ཡི་གེ་ཞེས་བརྗོད་དམ། དེ་ལ་ཡི་གེ་ག་ཚོད་
ཡོད་དམ། 
ལན། རང་འཇུག་ཡུལ་གྱི་མིང་གཞིའི་ཡི་གེ་རྣམས་ཀྱི་མགོར་
བརྩེགས་ནས་ཡོད་པས་ན་མགོ་ཅན་ཡི་གེ་ཞེས་བཏགས་ལ། དེ་ལ་ཡི་གེ་ར་ལ་ས་
གསུམ་ཡོད་དོ།།
དྲི་བ། ར་མགོ་ཅན་གྱི་ཡི་གེ་ག་ཚོད་ཡོད་དམ། གང་དང་གང་ཡིན་
ནམ། 
ལན། ར་མགོ་ཅན་བཅུ་གཉིས་ཏེ། རྐ་རྒ་རྔ་རྗ་རྙ་རྟ་རྡ་རྣ་རྦ་རྨ་རྩ་
རྫ་བཅས་སོ།
དྲི་བ། ལ་མགོ་ཅན་གྱི་ཡི་གེ་ག་ཚོད་ཡོད་དམ། གང་དང་གང་ཡིན་
ནམ། 
ལན། ལ་མགོ་ཅན་བཅུ་སྟེ། ལྐ་ལྒ་ལྔ་ལྕ་ལྔ་ལྟ་ལྡ་ལྤ་ལྦལྷ་བཅས་སོ།
དྲི་བ། ས་མགོ་ཅན་གྱི་ཡི་གེ་ག་ཚོད་ཡོད་དམ། གང་དང་གང་ཡིན་
ནམ། 
ལན། ས་མགོ་ཅན་བཅུ་གཅིག་ཡོད་དེ། སྐ་སྒ་ལྔ་སྙ་སྟ་སྡ་སྣ་སྤ་སྦ་
སྨ་སྩ་བཅས་སོ། 
འདོགས་ཅན་གྱི་ཡི་གེ་བཤད་པ།
དྲི་བ། ཅི་ཞིག་ལ་འདོགས་ཅན་གྱི་ཡི་གེ་ཞེས་བརྗོད་དམ། དེ་ལ་ཡི་གེ་
ག་ཚོད་ཡོད་དམ། 
ལན། རང་གི་འཇུག་ཡུལ་དུ་གྱུར་པའི་མིང་གཞིའི་ཡི་གེ་རྣམས་ལ་
སྨད་ནས་འདོགས་པའི་ཚུལ་གྱིས་འཇུག་པས་ན། འདོགས་ཅན་གྱི་ཡི་གེ་ཞེས་
བརྗོད། དེ་ལ་ཡི་གེ་ཡ་ར་ལ་ཝ་བཞི་ཡོད་དོ།
དྲི་བ། ཡ་བཏགས་ཅན་གྱི་ཡི་གེ་ག་ཚོད་ཡོད་དམ། གང་དང་གང་ཡིན་
ནམ། 
ལན། ཡ་བཏགས་ཅན་གྱི་ཡི་གེ་བདུན་ཏེ། ཀྱ་ཁྱ་གྱ་པྱ་ཕྱ་བྱ་མྱ་
བཅས་སོ། 
དྲི་བ། ར་བཏགས་ཅན་གྱི་ཡི་གེ་ག་ཚོད་ཡོད་དམ། གང་དང་གང་ཡིན་
ནམ། 
ལན། ར་བཏགས་ཅན་གྱི་ཡི་གེ་བཅུ་བཞི་ཏེ། ཀྲ་ཁྲ་གྲ་ཏྲ་ཐྲ་དྲ་ནྲ་
པྲ་ཕྲ་བྲ་མྲ་ཤྲ་སྲ་ཧྲ་བཅས་སོ། 
དྲི་བ། ལ་བཏགས་ཅན་གྱི་ཡི་གེ་ག་ཚོད་ཡོད་དམ། གང་དང་གང་ཡིན་
ནམ།
ལན། ལ་བཏགས་ཅན་གྱི་ཡི་གེ་དྲུག་ཏེ། ཀླ་གླ་བླ་ཟླ་རླ་སླ་བཅས་
དྲི་བ། ཝ་བཏགས་ཅན་གྱི་ཡི་གེ་ག་ཚོད་ཡོད་དམ། གང་དང་གང་ཡིན་
ནམ།
ལན། ཝ་བཏགས་ཅན་གྱི་ཡི་གེ་བཅུ་གཉིས་ཡོད་ཏེ། ཀྭ་ཁྭ་གྭ་ཞྭ་དྭ་
ཚྭ་ཞྭ་ཟྭ་རྭ་ལྭ་ཤྭ་ཧྭ་བཅས་སོ། གཞན་ཡང་མགོ་འདོགས་ཅན་ལ་ཡ་བཏགས་
ཐོབ་པ། དཔེར་ན། གྲྭ་ཕྱྭ་རྩྭ་ཡང་ཡོད་པ་ཤེས་པར་བྱའོ།
དྲི་བ། ཝ་ཟུར་ཅན་གྱི་ཡི་གེ་དེ་རྣམས་ལ་ཝ་ཟུར་རྒྱག་དགོས་དོན་གང་
ཡིན་ནམ།
ལན། རང་འདྲའི་མིང་གཞིའི་ཡི་གེ་གཞན་དང་མི་ནོར་བའི་ཆེད་
དུ་ཝ་ཟུར་འདོགས་པ་ཡིན་ནོ། ཝ་བཏགས་དང་ཝ་ཟུར་དོན་གཅིག་མཁས་གྲུབ་
ཁྲ་ཚང་པ་བློ་གྲོས་མཆོག་གི་རྡོ་རྗེས་ལེགས་སྦྱར་མ་གཏོགས་བོད་ཡིག་ལ། ཝ་ཡི་
འདོགས་ནི་མི་ནོར་བའི། མཚན་མ་ཙམ་ལས་སྒྲ་མི་འཇུག་ཅེས་གསུངས་སོ།
དྲི་བ། ར་ལ་ས་ཡི་མགོ་ཅན་དང་། ཡ་ར་ལ་ཝའི་སྨད་འདོགས་རྣམས་
གཅིག་བསྡུས་བྱས་ནས་བརྗོད་ན་གང་འདྲ་ཡིན་ནམ། སྐུ་
ལན། ར་མགོ་བཅུ་གཉིས་ལ་མགོ་བཅུ། ས་མགོ་བཅུ་གཅིག་ཡ་
བཏགས་བདུན། ར་བཏགས་བཅུ་བཞི་ལ་བཏགས་དྲུག ཝ་ཟུར་ཅན་ནི་བཅོ་
ལྔ་སོ། སྡོམ་ཚིག་འདི་བྱང་ཆུབ་པར་ངེས་ཐུབ་ན་མགོ་འདོགས་ཀྱི་ཡི་གེ་རྣམས་
གསལ་བྱེད་སུམ་ཅུ་ལས་གང་ལ་འཇུག་མིན་གཏན་འཁེལ་བྱེད་ཐུབ་པས་ངལ་བ་
ཆེར་བརྟེན་མི་དགོས་སོ།
དྲི་བ། བརྩེགས་པའི་ཡི་གེ་རྣམས་ཀྱི་བརྗོད་ཚུལ་གང་འདྲ་ཡིན་ནམ།
ལན། ས་སྐྱའི་སློབ་དཔོན་བསོད་ནམས་རྩེ་མོས་《 བྱིས་པ་བདེ་
འཇུག་》ལས། གང་དང་གང་ལ་གང་བཏགས་པ། གོ་རིམ་བཞིན་དུ་གནས་
ནས་དབྱུང་། དེ་ལ་ར་མགོ་ལྕེ་རྩེ་འདར། ལ་མགོ་ལྕེ་གློད་རྒྱ་ཡང་བསྐྱེད། ས་
མགོ་སོ་ཡིས་བར་ནས་དབྱུང་། ལྷག་མ་རྣམས་ཀྱང་དེ་བཞིན་ཤེས། གལ་ཏེ་མི་
ཕྱིན་གྱུར་པ་ནི། ཡི་གེ་ཕྲལ་ཞིང་བརྗོད་པར་བྱ། དཔེར་ན་གྲ་ལ་ག་རའམ། སྒྲ་
ལ་སྒ་ར་ཇི་བཞིན་དུ། ཞེས་གསུངས་པ་ལྟར་ངེས་དགོས་པ་གལ་ཆེའོ།
དྲི་བ། མགོ་འདོགས་ཅན་གྱི་ཡི་གེ་ཁྱོན་བསྡོམས་ག་ཚོད་ཡོད་དམ།
ལན། ར་ལ་ས་གསུམ་གྱི་མགོ་ཅན་འགྲོ་བའི་ཡི་གེ་35དང་།
འདོགས་ཅན་འགྲོ་བའི་ཡི་གེ་༤༠ཡོད་པས་ཁྱོན་བསྡོམས་བདུན་ཅུ་དོན་ལྔ་ཡོད་དོ།

དྲི་བ། སྤྱིར་སུམ་བརྩེགས་ཅན་གྱི་ཡི་གེ་ག་ཚོད་ཡོད་དམ། དེ་དག་ལས་
བས་འཕུལ་ཐོབ་པ་གང་དག་ཡིན་ནམ།
ལན། ཡིག་བཤད་མཁས་པའི་ཁ་རྒྱན་ལས། སྤྱིར་སུམ་བརྩེགས་ཀྱི་
ཡི་གེ་བཅུ་བཞི་སྟེ། རྐྱ་རྒྱ་སྐྱ་སྒྱ་སྤྱ་སྦྱ་སྤུ་སྐྲ་སྒྲ་སྒྲ་སྤྲ་སྦྲ་སྨྲ་རྩྭ་ལྟ་བུའོ་ཞེས་དང་།
《བརྡ་སྤྲོད་བློ་གསལ་དགའ་སྟོན་》ལས་གོང་གསལ་དེ་རྣམས་ཀྱི་སྟེང་དུ་རྨྱ་གྲྭ་ཕྱྭ་
གསུམ་བསྣན་ཏེ་བཅུ་བདུན་དུ་འདོད་པ་དང་།《 གསེར་ཏོག་སུམ་རྟགས་》ལས་
གོང་འཁོད་བཅུ་བདུན་སྟེང་དུ་རྒ་བསྣན་ཏེ་བཅོ་བརྒྱད་དུ་བཞེད་དོ། དེ་དག་
ལས་བས་འཕུལ་ཐོབ་པ་དྲུག་ཡོད་དེ་བརྐྱ་བརྒྱ་བསྐྱ་བསྒྱ་བསྐྲ་བསྒྲ་ལྟ་བུའོ།
དྲི་བ། རླ་དང་སླ་གཉིས་ཀྱི་མིང་གཞི་དང་འདོགས་ཅན་སོ་སོར་ངོས་
འཛིན་གྱིས་དང་།
ལན། རླ་ལྟ་བུར་མཚོན་ན། ར་ནི་མིང་གཞི་དང་། ལ་ནི་ལ་
བཏགས་ཡིན། སླ་ལྟ་བུར་མཚོན་ན། ས་ནི་མིང་གཞི་དང་ལ་ནི་ལ་བཏགས་
ཡིན་ནོ།
དྲི་བ། ཁ་ཅིག་གིས་ལ་བཏགས་དྲུག་ལས་རླ་དང་སླ་གཉིས་མགོ་ཅན་གྱི་
གྲངས་སུ་བརྩི་མཁན་འདུག་པས་བཞེད་སྟངས་འདི་འགྲིག་གམ་མི་འགྲིག
ལན། རླ་སླ་གཉིས་མགོ་ཅན་གྱི་གྲངས་སུ་བརྩི་མཁན་ཡོད་མོད།
ཡོངས་གྲགས་ལ་ལ་བཏགས་ཀྱི་གྲངས་སུ་འདྲེན་པ་ནི་ཡང་དག་པར་མངོན་ནོ།
མིང་ཚིག་བརྗོད་པ་གསུམ་བཤད་པ།
དྲི་བ། མིང་གི་མཚན་ཉིད་གང་ཡིན་ནམ། མིང་ལ་དབྱེ་ན་ག་ཚོད་ཡོད་དམ།
ལན། ཡི་གེ་གཉིས་སོགས་འདུས་ནས་དོན་གྱི་ངོ་བོ་ཙམ་སྟོན་པའི་
སྒྲ་མིང་གི་མཚན་ཉིད། དཔང་ལོ་ཙཱ་བ་བློ་གྲོས་བརྟན་པས་“དོན་གྱི་ངོ་བོ་སྟོན་
པའི་མིང་”དེ་ལ་དབྱེ་ན། དངོས་མིང་དང་བཏགས་མིང་གཉིས་ཡོད་དོ།
དྲི་བ། དངོས་མིང་གི་མཚན་ཉིད་དང་། དེ་ལ་དབྱེ་ན་ག་ཚོད་ཡོད་
དམ། དཔེར་བརྗོད་དང་སྦྲགས་གསལ་བཤད་གྱིས་དང་། 
ལན། དོན་དེ་ལ་ཐོག་མར་བརྡ་སྦྱར་བའི་མིང་གང་ཞིག་ཁྱོད་
ལས་དོན་དེ་འཁྲུལ་མེད་དུ་གོ་བར་ནུས་པའི་སྒྲ། དོན་དེའི་དངོས་མིང་གི་
མཚན་ཉིད། དེ་ལ་དབྱེ་ན་དངོས་མིང་འདོད་རྒྱལ་དང་དངོས་མིང་རྗེས་
གྲུབ་གཉིས་ཡོད། དངོས་མིང་འདོད་རྒྱལ་གྱི་མཚན་གཞི་ནི་རི་དྭགས་ཀྱི་
རྒྱལ་པོ་སེང་གེ་ཞེས་བརྗོད་པའི་སྒྲ་ལྟ་བུའོ། ཀ་བ་དང་བུམ་པ་སོགས་ལ་རིགས་
འགྲེ། དངོས་མིང་རྗེས་གྲུབ་ཀྱེ་མཚན་གཞི་ནི། བཟོ་གྲྭ་དང་སློབ་གྲྭ་ཞེས་
བརྗོད་པའི་སྒྲ་ལྟ་བུ། བཟོ་གྲྭ་ཞེས་བརྗོད་པའི་སྒྲ་ནི་བཟོ་གྲྭའི་དངོས་མིང་ཡིན་
ཡང་། ཐ་སྙད་དེ་ལྟར་བཏགས་པ་ལ་རྒྱུ་མཚན་བཤད་དུ་ཡོད་དེ། བཟོ་ལས་
བྱེད་སའི་གྲྭའམ་གྲལ་ཡིན་པ་ལ་གཞིགས་ནས་དེ་འདྲ་བའི་ཐ་སྙད་བྱུང་བའི་མིང་
ཡིན་པའི་ཕྱིར། དེས་ཆོས་གྲྭ་དང་དངུལ་ཁང་སོགས་ལ་རིགས་འགྲེའོ།
དྲི་བ། བཏགས་མིང་གི་མཚན་ཉིད་དང༌། དེ་ལ་དབྱེ་ན་ག་ཚོད་ཡོད་
དམ། དཔེར་བརྗོད་དང་སྦྲགས་གསལ་བཤད་གྱིས་དང་།
ལན། དངོས་མིང་དུ་འཇུག་པའི་དོན་དེ་དང་འདྲ་བའམ་
འབྲེལ་བ་གང་རུང་རྒྱུ་མཚན་དུ་བྱས་ནས། གཞི་དེ་ལ་ཕྱིས་བརྡ་སྦྱར་བའི་སྒྲ།
དོན་དེའི་བཏགས་མིང་གི་མཚན་ཉིད།  དེ་ལ་དབྱེ་ན་བཏགས་མིང་འདོད་
རྒྱལ་དང་། བཏགས་མིང་རྗེས་གྲུབ་གཉིས་ཡོད་དོ། བཏགས་མིང་འདོ
རྒྱལ་ནི། མི་ཕལ་པ་ཞིག་ལ་རྒྱུ་མཚན་མེད་པར་རང་འདོད་ཀྱིས་སངས་རྒྱས་
ཞེས་བཏགས་ནས་དེའི་མིང་ལ་སངས་རྒྱས་ཞེས་ཆགས་པ་ན། འདོད་པ ལས་
རྒྱལ་བས་འདོད་རྒྱལ་ཡིན་མོད། བཏགས་མིང་ཡིན་གྱི་དངོས་མིང་མིན་ཏེ་མི་དེ་
སངས་རྒྱས་ཞེས་པའི་མིང་གི་འཇུག་ཡུལ་མ་ཡིན་པའི་ཕྱིར་ཏེ་སངས་རྒྱས་མ་ཡིན་
པའི་ཕྱིར། དེ་བཞིན་དུ་བུ་མོ་ཞིག་ལ་ལྷ་མོ་ཞེས་མིང་བཏགས་པ་སོགས་ལ་
རིགས་འགྲེའོ། 
བཏགས་མིང་རྗེས་གྲུབ་ནི་འདྲ་བ་རྒྱུ་མཚན་དུ་བྱས་པ་འབྲེལ་བ་རྒྱུ་
མཚན་དུ་བྱས་ནས་བཏགས་པའི་མིང་དེར་བརྗོད། མཚན་གཞི་ནི་བྲམ་ཟེ་
ཁ་ཆེ་སྣ་ཉག་ལ་སེང་གེ་ཞེས་བཏགས་པ་ལྟ་བུ་སྟེ། གདོང་སེང་གེ་དང་འདྲ་ཞེས་
འདྲ་བ་རྒྱུ་མཚན་དུ་བྱས་ནས་བཏགས་པ་ཙམ་ལས་དངོས་མིང་མིན་ཏེ། ཁྱོད་
སེང་གེ་མ་ཡིན་པའི་ཕྱིར་དང་རྣམ་འགྲེལ་ལས་“ སེང་གེ་བྲམ་ཟེའི་ཁྱེའུ་ལ། དེ་
ལྟར་བརྗོད་པའང་འཇིག་རྟེན་ཡོད། ”ཅེས་གསུངས་པའི་ཕྱིར་རོ། ཆུ་ལ་
འཚོ་བ་སྐྱེལ་བའི་བྱ་ལ་ཆུ་བྱ་ཟེར་བ་ལྟ་བུ་རྟེན་དང་བརྟེན་པ་རྒྱུ་མཚན་དུ་བྱས་
ནས་བཏགས་པ་སོགས་ཤིན་ཏུ་མང་བས་རིགས་འགྲེ་མཛོད།
དྲི་བ། ཚིག་གི་མཚན་ཉིད་གང་ཡིན་ནམ། དེར་མཚན་གཞི་འཇོག་
དང་།
ལན། དོན་གྱི་ངོ་བོ་དང་། དེ་ཡི་ཁྱད་པར་སོགས་སྦྱར་ནས་སྟོན་
པའི་སྒྲ་དེ། ཚིག་གི་མཚན་ཉིད། དཔང་ལོ་ཙཱ་བ་བློ་གྲོས་བརྟན་པས་“དེ་ཡི་
ཁྱད་པར་སྟོན་པ་ཚིག་”ཅེས་གསུངས་ལ་མཚན་གཞི་ནི་ཉི་མའི་འོད་ཅེས་དང་།
བུམ་པ་མི་རྟག་གོ་ཞེས་བརྗོད་པའི་སྒྲ་ལྟ་བུའོ།
དྲི་བ། མིང་དང་ཚིག་གཉིས་ལ་མུ་བཞི་འཇོག་ཚུལ་ཇི་ལྟར་ཡིན་ནམ།
ལན། བརྡ་སྤྲོད་བློ་གསལ་དགའ་སྟོན་ལས་“ མིང་དང་ཚིག་གཉིས་
ལ་མུ་བཞི་ཡོད་དེ་མིང་ཡིན་ལ་ཚིག་མ་ཡིན་པ་ནི་ཉི་མ་ཞེས་བརྗོད་པའི་སྒྲ་ལྟ་
བུ། ཚིག་ཡིན་ལ་མིང་མ་ཡིན་པ་ནི་ཉི་མའི་འོད་ཟེར་རབ་ཏུ་རྒྱས་པར་
པདྨའི་འདབ་མ་རྣམ་པར་བཞད་དེ་གེ་སར་གྱི་ལང་ཚོ་ངོམ་ཞིང་བུང་བའི་དགའ་
སྟོན་འཕེལ་བར་གྱུར་ཏོ། ཞེས་བརྗོད་པའི་ཚིག་ཚོགས་ལྟ་བུ། འདི་ནི་ཚིག་གི་
ཚོགས་པའམ་ཚིག་གི་ཕྲེང་བ་ཡིན་པས་ཚིག་ཡིན་ལ་མིང་མ་ཡིན་ཏེ་བརྗོད་བྱའི་
ཕྲེང་བ་ཚར་དུ་དངར་བའི་ནང་གི་འདིའི་མིང་ཡིན་ཟེར་རྒྱུ་མེད་པས་སོ། 
གཉིས་ཀ་ཡིན་པ་ནི། ཉི་མའི་འོད་ཟེར་ཞེས་བརྗོད་པའི་སྒྲ་ལྟ་བུ། གང་
ཡང་མ་ཡིན་པ་ནི་བེམ་པོ་ལྟ་བུའོ།”ཞེས་གསུངས་སོ།
དྲི་བ། དཔང་ལོ་ཙཱ་བ་བློ་གྲོས་བརྟན་པས་“དོན་གྱི་ངོ་བོ་སྟོན་པ་མིང་།
དེ་ཡི་ཁྱད་པར་སྟོན་པ་ཚིག གང་ཡང་མི་སྟོན་ཡི་གེའོ།”ཞེས་རྐང་པ་ཐ་མས་ཡི་
གེ་ལ་བརྗོད་བྱ་སྟོན་པའི་ནུས་པ་མེད་པ་གསུངས་པའི་དོན་ཅི་ཡིན་ནམ།
ལན། དོན་གྱི་ངོ་བོ་དང་། ཁྱད་པར་སྟོན་པ་དང་མ་འབྲེལ་བའི་ཡི་
གེ་རེ་རེ་བས་དོན་མི་སྟོན་པར་བསྟན་གྱིས། ཡི་གེ་ལ་དོན་མི་སྟོན་པའི་ཁྱབ་པ་
བསྟན་པ་མ་ཡིན་ཏེ། མིང་གི་ཐུང་བའི་མཐར་ཐུག་པ་ཡི་གེ་ཡིན་པར་ཤིང་རྟ་
ཆེན་པོ་རྣམས་ཀྱིས་གསུངས་ཤིང་། མིང་ལ་དོན་མི་སྟོན་པར་དཀོན་པས་སོ་”
ཞེས་མཁས་དབང་ཨ་ལག་ཤས་གསུངས་སོ།
དྲི་བ། མིང་ཚིག་བརྗོད་པ་གསུམ་ལས་བརྗོད་པ་ཞེས་པ་དེ་གང་འདྲ་
ཞིག་ལ་ངོས་འཛིན་དགོས་སམ།
ལན། མིང་དང་ཚིག་གི་ཕྲེང་བའམ་ངག་གི་ཚོགས་རྒྱུན་ཞིག་ལ་
བརྗོད་པ་ཟེར། དཔེར་ན། བུམ་པས་ཆུ་ཡིས་དབང་བསྐུར་ཞིང་། ཀ་བས་
གདུང་མ་འདེགས་པར་བྱེད། ལྷ་ཡི་ཡུལ་ནི་གཞན་ལས་ལྷག མི་ཡི་འཇིག་རྟེན་
དེ་ལས་དམན། ཞེས་པ་ལྟ་བུ་ངག་གི་ཕྲེང་བའམ་ཚིག་གི་ཚོགས་རྒྱུན་ནི་བརྗོད་
པའོ།
རྣམ་དབྱེ་བཤད་པ།
 དྲི་བ། རྣམ་དབྱེའི་མཚན་ཉིད་གང་ཡིན་ནམ། དེར་དབྱེ་ན་ག་ཚོད་
ཡོད་དམ།
ལན།  ངག་གཞན་དག་རྣམ་དབྱེ་བརྒྱད་པོ་གང་རུང་གི་
གནས་རྟོག་བྱེད་དུ་རྣམ་པར་དབྱེ་བར་བྱ་བའི་སྒྲ་དེ་རྣམ་དབྱེའི་མཚན་ཉིད་སྒྲ་
བཤད་ཙམ་ནི་ཆོས་གཉིས་ཀྱི་ངོ་བོ་རྣམ་པར་མ་འདྲེས་པར་སོ་སོར་འབྱེད་པར་
བྱས་པས་སོ། དེར་དབྱེ་ན་རྣམ་དབྱེ་བརྒྱད་ཡོད་དེ། དང་པོ་ངོ་བོ་ཙམ་
སྟོན་པ། གཉིས་པ་ལས་སུ་བྱ་བ། (གཉིས་པའི་ནང་ཚན་དེ་ཉིད།) གསུམ་
པ་བྱེད་སྒྲ། བཞི་པ་དགོས་ཆེད། ལྔ་པ་འབྱུང་ཁུངས། དྲུག་པ་འབྲེལ་སྒྲ།
བདུན་པ་གནས་གཞིའམ་རྟེན་གནས། (བདུན་པའི་ནང་ཚན་ཚེ་སྐབས་)
བརྒྱད་པ་འབོད་པའམ་བོད་པ་སྟེ་བརྒྱད་དོ།(ཞིབ་ཕྲ་སུམ་ཅུ་པའི་སྐབས་ལས་
ཤེས་སོ།)
ཚིག་ཕྲད་བཤད་པ།
དྲི་བ། ཚིག་ཕྲད་ཅེས་པའི་གོ་དོན་གང་ཡིན་ནམ། དེའི་ནུས་པ་སྟོན་
ཚུལ་གང་འདྲ་རེད་དམ།
ལན། རང་ཉིད་ཚིག་རྐྱང་གིས་བརྗོད་བྱ་སྟོན་མི་ནུས་པར་མིང་
ཚིག་སྔ་ཕྱི་ཕྲད་པར་བྱས་ནས་དོན་སྟོན་པས་ཚིག་ཕྲད་ཅེས་བྱ་སྟེ། རྒྱུ་མཚན་ནི་
མིང་ཚིག་གཞན་དང་ཕྲད་ན་དོན་སྟོན་ལ། མ་ཕྲད་ན་དོན་གང་ཡང་མི་སྟོན་
པས་སོ། དེའི་ནུས་པ་སྟོན་ཚུལ་ནི་མིང་ཚིག་གཅིག་གམ་དུ་མའི་མགོ་མཇུག་
བར་གསུམ་ཅི་རིགས་པའི་གནས་སུ་སྦྱར་བས་བརྗོད་བདེ་བ་དང་། མཚམས་
སྦྱོར་བ་དང་། དོན་གསལ་བ་ལ་ཕན་འདོགས་པའི་ནུས་པ་སྟོན་པ་ཞིག་སྟེ།
མིང་ཚིག་སྔ་ཕྱི་མཚམས་སྦྱོར་བ་ལ་ཁབ་སྐུད་ལྟ་བུ་རེད།
དྲི་བ། ཚིག་ཕྲད་ལ་དབྱེ་ན་དོན་ག་ཚོད་ཡོད་དམ།  
ལན། དེ་ལ་རྩ་བའི་དབྱེ་བ་གཉིས་ཡིན་ཏེ། རྗེས་འཇུག་གི་ཁྱད་
པར་ལ་ལྟོས་པའི་ཕྲད་གཞན་དབང་ཅན་དང༌། རྗེས་འཇུག་ལ་མི་ལྟོས་པའི་
ཕྲད་རང་དབང་ཅན་གཉིས་ཡོད་དེ། (ཞིབ་ཕྲ་བརྡ་སྤྲོད་སུམ་ཅུ་པའི་སྐབས་
ལས་ཤེས་སོ།)
ཚིག་རྒྱན་བཤད་པ།
 དྲི་བ། ཚིག་རྒྱན་ཞེས་པའི་དོན་གང་ཡིན་ནམ།
ལན། ཡིག་བཤད་མཁས་པའི་ཁ་རྒྱན་ལས། བརྗོད་བྱ་ལྷག་པ་
སྟོན་རྒྱུ་ཡོད་དམ་མེད་ཀྱང་རུང་ཚིག་མཛེས་པར་བྱེད་པས་ན་ཚིག་རྒྱན་ཞེས་བྱའོ།
དྲི་བ། ཚིག་སྡུད་ཀྱི་གོ་དོན་དང་། དེར་དབྱེ་ན་ག་ཚོད་ཡོད་དམ།
ལན།  མིང་ཚིག་བར་གྱི་ཕྲད་དང་ཡན་ལག་སོགས་བསྡུས་
ནས་ཚིག་གི་འབྲུ་ཉུང་ངུར་བསྡུས་པ་ལ་ཚིག་རྒྱས་པའི་དོན་རྣམས་མ་ཚང་བ་
མེད་པ་དེ་ནི་ཚིག་སྡུད་ཀྱི་དོན་ཡིན་ནོ།
དེ་ལ་དབྱེ་ན། ་དབྱངས་ཅན་སྒྲ་མདོ་ལས་“ དེ་ཡང་དྲུག་ཏུ་
དབྱེའོ།”ཞེས་གསུངས་པ་ལྟར། དྲུག་ཡོད་དེ། ལས་འཛིན་གྱི་བསྡུ་བ་དང་།
བ་གཉིས་པའི་བསྡུ་བ། འབྲུ་མང་པོའི་བསྡུ་བ། ཟླས་དབྱེ་བའི་བསྡུ་བ།མི་
ཟད་པའི་བསྡུ་བ་བཅས་དྲུག་ཡོད་པ་ལས། མི་ཟད་པའི་བསྡུ་བ་ནི་ལེགས་སྦྱར་
ལ་མ་གཏོགས་བོད་སྐད་ལ་མི་མཁོ་བས། གཞན་རྣམས་བོད་སྐད་་ལའང་ཡོད་
པས་བོད་སྐད་ལ་དབྱེ་ན་ལྔར་ངེས་པར་གསུངས་སོ།

དྲི་བ། བོད་སྐད་དུ་ཚིག་སྡུད་ལྔར་དབྱེ་བའི་སོ་སོའི་གོ་དོན་དང་།
མཚན་གཞི་གང་འདྲ་ཡིན་ནམ།
ལན། ༡. ལས་འཛིན་གྱི་བསྡུ་བ་ནི། ཁྱད་གཞི་དང་ཁྱད་ཆོས་
གཉིས་གཞི་མཐུན་པར་བསྡུ་བ་ཞིག་ཡིན་ཏེ། དཔེར་ན། ཙནྡ་ཡང་ཡིན།
དཀར་པོའང་ཡིན་ཟེར་རྒྱུ་ལ་ཙནྡ་དཀར་པོ་ཞེས་བསྡུས་པ་སྟེ་ཙནྜ་ཁྱད་གཞི་དང་
དཀར་པོ་ཁྱད་ཆོས་གཉིས་གཞི་མཐུན་པར་བསྡུ་བ་ཡིན་པས་སོ། ”
༢. བ་གཉིས་པའི་བསྡུ་བའམ་ཕྱོགས་གཉིས་པའི་བསྡུ་བ་ནི། ཁྱད་གཞི་
འགྲང་བྱ་དང་། ཁྱད་ཆོས་གྲངས་གཉིས་གཞི་མཐུན་པར་བསྡུ་བ་ཞིག་ཡིན་ཏེ།
དཔེར་ན། འབྱུང་བ་ཡང་ཡིན་གཞི་ཡང་ཡིན་ཟེར་རྒྱུ་ལ་འབྱུང་བ་གཞི་ཞེས་
བསྡུས་ནས་བརྗོད་པ་ལྟ་བུ། 
༣. དེའི་སྐྱེས་བུའི་བསྡུ་བ་ནི། མིང་ཚིག་བར་གྱི་རྣམ་དབྱེ་གཉིས་པ་ལ་
སོགས་པའི་རྣམ་དབྱེ་དྲུག་པོ་གང་རུང་བསྡུ་བ་ལ་བྱ་ཞིང་། རྣམ་དབྱེ་གཉིས་པ་
བསྡུ་བ་ནི། ལམ་དུ་འགྲོ་བ་ལྟ་བུར་ལམ་འགྲོ་ཞེས་གཉིས་པ་བསྡུ་བའོ། རྣམ་
དབྱེ་གསུམ་པ་བསྡུ་བ་ནི། དཔེར་ན། རྐང་པས་ཆུ་འཐུང་བ་ལ་རྐང་འཐུང་
ཞེས་བརྗོད་པ་ལྟ་བུའོ། རྣམ་དབྱེ་བཞི་པ་བསྡུ་བ་ནི། དཔེར་ན། ཞིང་གི་ཆེད་
དུ་དྲངས་པའི་ཆུ་ལ་ཞིང་ཆུ་ཟེར་བ་དང་། མགྲོན་པོའི་ཆེད་དུ་བསྒྲིགས་པའི་
ཁང་པ་ལ་མགྲོན་ཁང་ཞེས་ཟེར་བ་ལྟ་བུའོ། རྣམ་དབྱེ་ལྔ་པ་བསྡུ་བ་ནི། དཔེར་
ན་སྒོ་ང་ལས་སྐྱེས་པ་ལ་སྒོང་སྐྱེས་ཟེར་བ་དང་། ཆུ་ལས་སྐྱེས་པ་ལ་ཆུ་སྐྱེས་ཞེས་
བརྗོད་པ་ལྟ་བུའོ། རྣམ་དབྱེ་དྲུག་པ་བསྡུ་བ་ནི། དཔེར་ན། ཉི་མའི་འོད་ལ་ཉི་
འོད་དང༌། དངུལ་གྱི་ཕོར་པ་ལ་དངུལ་ཕོར་ཞེས་བརྗོད་པ་ལྟ་བུའོ། རྣམ་དབྱེ་
བདུན་པ་བསྡུ་བ་ནི། དཔེར་ན། འབྲས་བུ་ལ་གནས་པ་ལ་འབྲས་གནས་དང་།
ཆུ་ལ་གནས་པའི་སྲོག་ཆགས་ལ་ཆུ་གནས་ཞེས་བརྗོད་པ་ལྟ་བུའོ།
གཞན་ཡང་། དེ་ཉིད་བསྡུ་བ་ནི། དཔེར་ན། རྨད་དུ་བྱུང་བ་ལ་རྨད་
བྱུང་ཞེས་པ་དང་། བདེན་པར་གྲུབ་པ་ལ་བདེན་གྲུབ་ཅེས་བརྗོད་པ་ལྟ་བུ་དང་
ཚེ་སྐབས་བསྡུ་བ་ནི། དཔེར་ན། དགོངས་མོར་ཞལ་ལག་བཞེས་པ་ལ་དགོངས་
ཟས་བཞེས་ཞེས་བརྗོད་པ་ལྟ་བུས་རིགས་བསྒྲེ་མཛོད།
༤. འབྲུ་མང་པོའི་བསྡུ་བ་ནི། མིང་གཉིས་སམ་མང་པོ་ཡང་རུང་མ་
བསྡུས་པའི་སྐབས་ཀྱི་བརྗོད་བྱའི་དོན་ལས་དོན་གཞན་སྟོན་བྱེད་དུ་བསྡུས་པའི་
བསྡུ་བ་ཞིག་ལ་ཟེར། དཔེར་ན། ཤར་དང་ལྷོ་ཞེས་པ་བསྡུས་ནས་ཤར་ལྷོ་ཞེས་
བརྗོད་པ་ལྟ་བུ་སྟེ། མ་བསྡུས་པའི་སྐབས་སུ་ཤར་དང་ལྷོ་སྟོན་ཅིང་བསྡུས་ན་མི་
མཚམས་སྟོན་པ་ལྟ་བུའོ།
༥. ཟླས་དབྱེ་བའི་བསྡུ་བ་ནི། མིང་གཉིས་སམ་མང་པོའི་བར་གྱི་རྣམ་
དབྱེ་སྔ་མ་རྣམས་བསྡུས་ཤིང་། ཐ་མར་རྣམ་དབྱེ་གཅིག་སྦྱར་ནས་དེས་ཐམས་
ཅད་ཀྱི་བརྗོད་དོན་གསལ་བར་བྱེད་པ་ཞིག་ཡིན། དཔེར་ན། ཉི་མའི་འོད་
དང་། ཟླ་བའི་འོད་དང་། སྐར་མའི་འོད་ཅེས་པའི་བར་གྱི་རྣམ་དབྱེ་དྲུག་པ་
འབྲེལ་སྒྲ་དང་འབྲེལ་ཆོས་སྔ་མ་རྣམས་བསྡུས་ཏེ་ཉི་ཟླ་སྐར་གསུམ་གྱི་འོད་ཅེས་ཐ་མར་རྣམ་དབྱེ་གཅིག་གིས་ཆོག་པར་བྱས་པ་ལྟ་བུའོ།
༦. མི་ཟད་པའི་བསྡུ་བ་ནི། ཚིག་སྡུད་གང་གི་སྔ་མར་མི་ཟད་པའི་
རྟགས་ཀྱི་བརྗོད་བྱ་གཙོ་བོར་སྟོན་པའི་བསྡུ་བ་ཞིག་ཡིན་ཏེ། དེ་ནི་གོང་དུ་བརྗོད་པ་བཞིན་ལེགས་སྦྱར་ལ་མ་གཏོགས་བོད་སྐད་ལ་མཁོ་ཆེ་བར་མི་སྣང་ཞེས་
གསུངས་སོ། 
སྲོག་དང་རྐྱེན་གྱི་ཡི་གེ་བཤད་པ།
དྲི་བ། སྲོག་གི་ཡི་གེ་ག་ཚོད་ཡོད་དམ། སྲོག་ཅེས་པའི་དོན་གང་ཡིན་
ནམ།
ལན།《གསེར་ཏོག་སུམ་རྟགས་》གཞིར་བཅས་ན། སྲོག་
གི་ཡི་གེ་ནི་དབྱངས་ཨ་དང་། ཡན་ལག་གི་གུ་སོགས་བཞི་དང་། ཚེག་རྣམས་
ཡིན་ནོ་ཞེས་སོ། གཞན་《ཡིག་བཤད་མཁས་པའི་ཁ་རྒྱན་》དང་《བརྡ་སྤྲོད་བློ་
གསལ་དགའ་སྟོན་》སོགས་གཞུང་ཁ་ཅིག་ཏུ་སྲོག་གི་ཡི་གེ་ནི་དབྱངས་བཞི་དང་
ཚེག་ཡིན་པར་བཞེད་དོ།
སྲོག་ཅེས་པ་ནི་ཡི་གེ་རྣམས་ཀྱི་སྲོག་ཏུ་ཞུགས་པའི་དོན་མ་ཡིན་
པར་ཡི་གེ་རྣམས་བརྗོད་པ་གསལ་བར་བྱེད་པའི་ནུས་པ་སྟེར་བའི་ཆ་ནས་སྲོག་
ཅེས་བྱའོ། ཚེག་ལ་སྲོག་ཅེས་པའི་དོན་ནི། བོད་ཡིག་ཚེག་གིས་མ་བཅད་ན་
ཚེག་ཁྱིམ་མི་གྲུབ་ཅིང་། ཚེག་ཁྱིམ་མེད་ན་སྔོན་རྗེས་རྣམས་འདྲེས་པར་འགྱུར་
བས་བརྗོད་བྱ་སྟོན་པའི་བྱ་བ་བྱེད་མི་ནུས་སོ། དཔེར་ན་སྲོག་དང་ལྡན་ན་གཡོ་
འགུལ་སོགས་ཀྱི་བྱ་བ་བྱེད་ལ་མེད་ན་མི་ནུས་པ་བཞིན་ནོ། གཞན་ཡང་《ཐོན་
མིའི་ཞལ་ལུང་》ལས། བར་ཚེག་ལ་སྲོག་དང་འདྲ་བའི་ཨ་ཞེས་བརྗོད་པའི་རྒྱུ་
མཚན་ནི། དངངས་བར་མདར་བདག་ཅེས་པ་ལྟ་བུ་ལ་བར་ཚེག་མེད་ཚེ་གཉིས་
རེ་གཉིས་རེའི་བར་ནས་གཅོད་དམ་( དང་། ངས། བར། མད། རབ།
དག་)བཞི་དང་གཉིས་དང་གསུམ་དང་གསུམ་( དངངས། བར། མདར།
བདག་)གི་བར་ནས་གཅོད་མི་ཤེས་པས་འཕུལ་རྟེན་མིང་གསུམ་གྱི་དབྱེ་བ་མི་
ཕྱེད་ཅིང་བཀླག་དཀའ་བས་ན་སྲོག་དང་མི་ལྡན་པའི་ཡི་གེ་ལས་ཐུ་བར་གྱུར་
ས་གསུངས་སོ། ”
པའི་གནད་འདི་ལ་ཐུག་པ་ཡིན་ནོ། ཞེས་གསུངས་སོ
དྲི་བ། རྐྱེན་གྱི་ཡི་གེ་གང་ཡིན་ནམ། དེས་རྐྱེན་བྱེད་ཚུལ་གང་འདྲ་ཡིན་
ནམ། དེ་ལ་ཞིབ་པར་དབྱེ་ཚུལ་ཇི་འདྲ་ཡོད་དམ།
ལན།  རྐྱེན་གྱི་ཡི་གེ་ནི་དབུ་དང་ཤད་གཉིས་སོ། དབུ་
དང་ཤད་ཀྱིས་རྐྱེན་བྱས་ཏེ་དེ་ནས་གཞུང་ཡིག་རྣམས་འབྲི་དགོས་པས་སོ། 
དབུ་ནི་༄༅། འདི་འདྲ་ཞིག་སྡེ་དབུ་ཁྱུད་དང་བརྒེ་ཡང་ཟེར། གཞན་ཡང་
དབུ་མེད་སྐབས། འུ། འུའུ། ༈བཅས་ཡོད་པས། དང་པོ་ནི་ཚུགས་ཆུང་
ཐིག་གཅིག་མའི་ཡིག་མགོར་བྲིས་པ་དང་། གཉིས་པ་ནི། ཀ་ཁ་དང་ཟློས་ཧྲལ་
ཚུགས་ཆེན་གསུམ་གྱི་མགོར་བྲིས་བ་དང་། གསུམ་པ་ནི། ཚུགས་འཁྱུག་དང་
འཁྱུག་གི་ཡིག་མགོར་བྲིས་པ་དང་། བཞི་པ་ནི། འབྲུ་ཚའི་ཡིག་མགོར་བྲིས་
སྲོལ་ཡོད་པ་ཁྱབ་ཆེ་བར་མངོན་ནོ།
དེས་ན་དབུ་ནི་ལུས་མཛེས་པར་བྱེད་པའི་མགོ་བོ་ལྟ་བུ་ཡིན་ནོ། ཤད་ནི་
ཞིབ་པར་བརྗོད་ན། ། འདི་ལ་ཆིག་ཤད་དམ་ཕུར་ཤད། ། །འདི་ལ་ཉིས་
ཤད། ། ། ། །འདི་ལ་བཞི་ཤད། ༈འདི་ལ་སྦྲུལ་ཤད། ༑འདི་ལ་རིན་ཆེན་
སྤུངས་ཤད་ཅེས་བྱ་ལ་ཤད་ནི་ཚིག་མཚམས་གཅོད་པའི་རྟགས་མངོན་གསལ་
ཅན་ཡིན་ནོ།
དྲི་བ། ཤད་དེ་རྣམས་བེད་སྤྱོད་བྱེད་སྟངས་གང་འདྲ་རེད་དམ།
ལན། 《ལེགས་བཤད་ལྗོན་དབང་》ལས། ལྷུག་པའི་དོན་མང་
མིང་མཚམས་དང་། དོན་འབྲིང་འབྱེད་དང་དོན་ཉུང་རྫོགས། ཚིགས་བཅད་
ག་མཐར་ཆིག་ཤད་བྱ། རྫོགས་ཚིག་མཐའ་ཅན་ལྷུག་པ་དང༌། ཚིགས་བཅད་
རྐང་མཐར་ཉིས་ཤད་ཐོབ། དོན་ཚན་ཆེན་མོ་རྫོགས་པ་དང༌། ལེའུའི་མཚམས་
སུ་བཞི་ཤད་དགོས། ང་ཡིག་མ་གཏོགས་ཡིག་ཤད་དབར། ཚེག་མེད་དེ་སོགས་
ཞིབ་ཏུ་འབད། ཅེས་དང་《བརྡ་སྤྲོད་བློ་གསལ་དགའ་སྟོན་》ལས། སྦྲུལ་ཤད་
ནི་སརྒ་དང་། ལེའུའི་མཚམས་ལྟ་བུར་མཚམས་འབྱེད་བྱེད་ཀྱི་རྟགས་མངོན་
གསལ་ཅན་ཡིན་ལ། རིན་ཆེན་སྤུངས་ཤད་ནི་ཐིག་ཕྲེང་གི་མགོ་ལ་ཡིག་རྡོག་
གཅིག་དང༌། གཉིས་ལས་མེད་ཚེ་ཚུགས་ཐུབ་པའི་ཆེད་དུ་ཡིན་ལ་མཛེས་པའང་
ཡིན་ནོ། ཞེས་གསུངས་སོ།

དྲི་བ། ཕ་མ་བུ་ཚའི་ཡི་གེ་རྣམས་སོ་སོར་ངོས་འཛིན་གྱིས་དང་། དེ་
དག་ལ་ཅིའི་ཕྱིར་མིང་དོན་དེ་ལྟར་བཏགས་སམ།
ལན། ཡི་གེའི་མ་ནི་ཨ་ཡིན་ཏེ། གསལ་བྱེད་ཀུན་གྱི་སྐད་
གདངས་འཐོན་པར་བྱེད་པ་ཡིན་པའི་ཕྱིར། ཡི་གེ་བཤད་པ་རིག་པའི་སྒོ་འབྱེད་
ལས་ཡི་གེའི་མ་ནི་ཨ་ཡིན་ནོ། ཨ་ནི་རང་ཉིད་བརྗོད་རུང་བས། སེང་གེ་ལྟ་བུར་
ཨ་ཞེས་བྱ། ཞེས་གསུངས་པ་ལྟར། བུ་ཡིག་སྟེ་གསལ་བྱེད་གཞན་རྣམས་ཀྱི་
གདངས་ཀྱི་འབྱུང་ཁུངས་ལྟ་བུ་ཡིན་ཞིང་མི་རྣམས་ཀྱང་མའི་མངལ་ནས་སྐྱེས་
དུས་ཐོག་མར་ཨ་ཞེས་པའི་སྒྲ་འབྱིན་པར་བྱེད་དོ།  ཕ་ཡིག་ནི་ཀ་ནས་ཧ་
བར་གསལ་བྱེད་ཉེར་དགུ་སྟེ། དོན་སྟོན་པར་བྱེད་པའི་ཐབས་སམ་བྱེད་པོ་གཙོ་
བོ་ཡིན་པའི་ཕྱིར་ཏེ། གཞས་ཞེས་སོ།  བུ་ཡིག་ནི་
སྟེང་ན་ཞྭ་ལྟར་མཛེས་པའི་ཡི་གེ་གསུམ་སྟེ། གི་གུ། འགྲེང་པོ། ན་རོ་གསུམ།
འོག་ན་གདན་ལྟར་མཛེས་པའི་ཡི་གེ་གསུམ་སྟེ། ཞབས་ཀྱུ། ཡ་བཏགས། ར་
བཏགས་གསུམ་མོ། དེ་དག་ལ་བུ་ཡིག་ཅེས་བྱ་སྟེ། ཕ་མའི་ཡི་གེ་ལ་ཕར་ལྟོས་
ཤིང་གདགས་སུ་རུང་ལ་ཕ་མའི་ཡི་གེ་རྣམས་དེ་དག་ལ་མི་ལྟོས་ཤིང་གདགས་སུ་
མེད་པས་སོ། 
དྲི་བ། ཝ་བཏགས་དང་། ལ་བཏགས་གཉིས་བུ་ཡིག་ཏུ་འཇོག་པའི་རྒྱུ་
མཚན་གང་ཡིན་ནམ། 
ལན། ཝ་བཏགས་ནི་ལྤ་དང་ཝ་གཉིས་ལས་ཁྱད་པར་འབྱེད་ཕྱིར་
བྲ་བོའི་དབྱིབས་ཅན་གྱི་བ་ཟུར་འདོད་པ་ཙམ་དང་གཞན་ཡང་སྒྲ་མཚུངས་པའི་
མིང་གི་ཁྱད་པར་གཏོད་པའི་ཕྱིར་དང༌། མིང་གཞི་སྔོན་འཇུག་ཏུ་མི་འཁྲུལ་
བར་བྱེད་པའི་རྟགས་ཙམ་ཏེ། དཔེར་ན། རི་དྭགས་ཀྱི་ཤྭ་བ་ལ་ཝ་བཏགས་
མེད་ན་བཟའ་བའི་ཤ་ལ་འཁྲུལ་སྲིད་པ་དང་རི་དྭགས་ཞེས་པའི་དྭགས་ཀྱི་མིང་
གཞི་དྭ་ལ་ཝ་ཟུར་མ་བཏགས་ན། ད་ཡིག་སྔོན་འཇུག་ཏུ་འཁྲུལ་སྲིད་པའོ། ལ་
བཏགས་ནི་མིང་གཞི་དང་དངོས་སུ་བསྡེབས་ན་རང་གཟུགས་དངོས་སུ་ཡོད་པ་
སྟེ། དེའི་ཕྱིར་བུ་ཡིག་གི་གྲས་སུ་དང་པོའི་སློབ་དཔོན་གྱིས་མ་བཞག་པ་ཡིན་ནོ།
མོ་ཕོ་མོ་མ་ནིང་གི་ཡི་གེ་བཤད་པ།
དྲི་བ། གསལ་བྱེད་ཀྱི་ཡི་གེ་རྣམས་ཕོ་མོ་མ་ནིང་གསུམ་དུ་འཇོག་ཚུལ་
གང་འདྲ་ཡིན་ནམ།
ལན། སྤྱིར་བཏང་དབྱངས་རྣམས་མོ་དང༌། གསལ་བྱེད་རྣམས་ཕོ་
ཡིག་ཡང་དམིགས་བསལ་གསལ་བྱེད་ལ་ནང་གསེས་ཀྱིས་དབྱེ་ན་ཀ་ཅ་ཏ་པ་ཙ་
ཕོ། ཁ་ཆ་ཐ་ཕ་ཚ་མ་ནིང་། ག་ཇ་ད་བ་ཛ་ཝ་ཞ་ཟ་འ་ཡ་ཤ་ས་རྣམས་མོ། ང་ཉ་
ན་མ་ཤིན་ཏུ་མོ། ར་ལ་ཧ་ཨ་མོ་གཤམ་མམ་མཚན་མེད་མ་ནིང་དང་ཨ་ནི་སེང་
གེ་ལྟ་བུར་གནས་པས་གང་དུའང་མི་ཐེའོ་ཞེས་གསུངས་པའི་ལུགས་ལྟར་བཀོད་
པ་ཡིན་ནོ། དེ་ལྟར་ཕོ་མོ་མ་ནིང་དུ་འཇོག་པའི་རྒྱུ་མཚན་ནི་འོག་ཏུ་འཆད་
འགྱུར་ལས་ཤེས་པར་འགྱུར་རོ། སྐབས་འདིར་སི་ཏུའི་ལུགས་དང་མི་འདྲ་བ་
རྟོགས་དགོས་སོ།

དྲི་བ། སྤྱིར་བོད་ཡིག་ལ་སྒྲའི་ང་རོའི་དབྱེ་བ་འཇོག་ཚུལ་གང་འདྲ་ཡིན་
ནམ།
ལན། སྤྱིར་བོད་ཡིག་ལ་དབྱངས་ཀྱི་ང་རོ་ལྔ་ཡོད་དེ། དྲང་བ་
དང་། བཀུག་པ་དང་། སྨད་པ་དང་། བསྒྲེང་བ་དང་། བསྟོད་པའོ། དང་
པོ་ནི་ཀ་ནས་ཨའི་བར་གྱི་ཡི་གེ་སོ་ན་གནས་པ་རྣམས་སོ། གཉིས་པ་ནི་ཀི་སོགས་
གི་གུ་ཅན་གྱི་ཡི་གེ་ཇི་སྙེད་པའོ། གསུམ་པ་ནི་ཀུ་སོགས་ཞབས་ཀྱུ་ཅན་ཇི་སྙེད་
པའོ། བཞི་པ་ནི་ཀེ་སོགས་འགྲེང་བུ་ཅན་ཇི་སྙེད་པའོ། ལྔ་པ་ནི་ཀོ་སོགས་ན་རོ་
ཅན་ཇི་སྙེད་པའོ། 

དྲི་བ། བོད་ཡིག་གི་ང་རོའི་རྩ་བ་གསུམ་གང་དག་ཡིན་ནམ། དེ་དག་ལ་
ང་རོའི་རྩ་བ་གསུམ་ཞེས་བརྗོད་དོན་ཅི་ཡིན་ནམ།
ལན། བོད་ཡིག་གི་ང་རོའི་རྩ་བ་གསུམ་ཡོད་དེ། ཧ་དང༌། ཨ།
འ་གསུམ་མོ།  དེ་ཡང་སྒྲའི་གཞི་དབུགས་ཀྱི་ཤུགས་འབྱུང་བའི་གནས་ཀྱི་
རྩ་བ་ནི། ཁོག་པ་དང་མགྲིན་པ་གཉིས་ཡིན་ཞིང་ཁོག་པ་ནས་ཤུགས་བསྐྱེད་དེ་
འདོན་པར་བྱ་བའི་ཡི་གེའི་རྩ་བ་ནི་ཧ་ཡིག་གོ། མགྲིན་པ་བཙུམ་ཞིང་དོག་པར་
བྱས་ནས་སྟོད་དུ་ཤུགས་བསྐྱེད་དེ་འདོན་པའི་ཡི་གེའི་རྩ་བ་ནི་ཨ་ཡིག་གོ།
མགྲིན་པ་ཕྱེ་ཞིང་གློད་དེ་ཡངས་པར་བྱས་ནས་སྨད་དུ་ཤུགས་བསྐྱེད་དེ་འདོན་
པའི་ཡི་གེའི་རྩ་བ་ནི་འ་ཡིག་ཡིན་པས་ཧ་ཨ་འ་གསུམ་ལ་ང་རོའི་རྩ་བ་གསུམ་ཞེས་
བྱའོ། 
དྲི་བ། གསལ་བྱེད་རྣམས་ང་རོའི་རྩ་བ་གསུམ་ལ་བརྟེན་ནས་ཕོ་མོ་མ་
ནིང་དུ་འཇོག་ཚུལ་གང་འདྲ་ཡིན་ནམ། 
ལན། ཨ་ཡིག་གི་སྒྲའི་ཆ་དང་ལྡན་པར་མགྲིན་པ་དམ་ཞིང་སྒྲ་
དྲག་པའི་ཚུལ་གྱིས་དབུགས་སྟོབས་ཆུང་བར་འདོན་པའི་ཡི་གེ་ནི་ཀ་ཅ་ཏ་པ་ཙ་
རྣམས་ཏེ་ཕོ་ཡིག་ཅེས་བྱ་བ་དེ་ཡིན་ནོ། ཧ་ཡིག་གི་སྒྲའི་ཆ་དང་ལྡན་པར་
ཁོག་པ་ཅུང་ཟད་གློད་དེ་དབུགས་སྟོབས་ཆེ་བས་སྒྲ་བར་མའི་ཚུལ་གྱིས་འདོན་
པའི་ཡི་གེ་ནི་ཁ་ཆ་ཐ་ཕ་ཚ་རྣམས་ཏེ་མ་ནིང་གི་ཡི་གེ་ཞེས་བྱ་བ་དེ་ཡིན་ནོ།
འ་ཡིག་གི་སྒྲའི་ཆ་དང་ལྡན་པར་མགྲེན་པ་ལྷོད་དེ་དབུགས་སྟོབས་མི་ཆེ་
བས་སྒྲ་ཅུང་ཟད་ཞན་པའི་ཚུལ་གྱིས་འདོན་པའི་ཡི་གེ་ནི་ག་ཇ་ད་བ་ཛ་ཝ་ཞ་ཟ་
འ་ཡ་ཤ་ར་ལ་ས་རྣམས་ཏེ་མོ་ལ་སོགས་པའི་ཡི་གེ་ཞེས་བྱ་བ་དེ་ཡིན་ནོ།

དྲི་བ། ཡི་གེའི་རྒྱུ་ནི་གང་དག་ཡིན་ནམ།
ལན། གནས་དང་། བྱེད་པ། རླུང་(རྩོལ་བ་)། རྣམ་པར་རྟོག་
པའམ་རྣམ་པར་ཤེས་པ་བཞི་ཡིན་ནོ།
དྲི་བ། ཡི་གེའི་རྒྱུ་དེ་དག་གིས་ཡི་གེ་སྦྱིན་པར་བྱེད་པའི་རྒྱུ་བྱེད་ཚུལ་གང་
འདྲ་ཡིན་ནམ།
ལན། གནས་ནི་གཞིའི་རྒྱུ་སྟེ། དྲིལ་བུའི་ཁོག་པ་ལྟ་བུའོ། བྱེད་པ་
ནི་ཡི་གེ་སྦྱིན་པར་བྱེད་པའི་རྒྱུ་སྟེ། དྲིལ་བུའི་ལྕེ་ལྟ་བུའོ། རླུང་ནི་བསྐྱོད་པར་
བྱེད་པའི་སྒྱུ་སྟེ། དྲིལ་བུ་བསྐྱོད་པའི་ལག་པ་ལྟ་བུའོ།རྣམ་རྟོག་དང་རྣམ་ཤེས་
ནི་སྐུལ་བར་བྱེད་པའི་རྩ་བའི་རྒྱུ་སྟེ་དྲིལ་བུ་འཁྲོལ་བར་བྱེད་པའི་སྐྱེས་བུ་ལྟ་བུའོ།
དྲི་བ། ཡི་གེའི་སྐྱེ་གནས་ལ་དབྱེ་ན་གང་དང་གང་ཡོད་དམ།
ལན། མགྲིན་པ་སྣ་དང་སྤྱི་བོ་རྐན། ལྕེ་དང་སོ་དང་མཆུ་དང་ཁོག
ཡི་གེའི་སྐྱེ་གནས་བརྒྱད་དུ་འདོད། 
དྲི་བ། གནས་དེ་རྣམས་གཉིས་སུ་བསྡུ་ཐུབ་བམ་མི་ཐུབ། 
ལན། གནས་དེ་རྣམས་དོན་གཉིས་སུ་བསྡུ་ཐུབ་སྟེ། དོག་པའི་
གནས་དང་ཡངས་པའི་གནས་གཉིས་སུ་བསྡུ་ཐུབ་བོ།
དྲི་བ། དོག་པའི་གནས་སུ་གནས་རྣམས་ལས་གང་དག་གཏོགས་པ་ཡིན་
ནམ།
ལན། དོག་པའི་གནས་སུ་གནས་བརྒྱད་ལས། མགྲིན་པ་དང་།
སྣ། སྤྱི་བོ་གསུམ་གཏོགས་སོ།
དྲི་བ། ཡངས་པའི་གནས་སུ་གནས་བརྒྱད་ལས་གང་དག་གཏོགས་སམ།
ལན། ཡངས་པའི་གནས་སུ་གནས་བརྒྱད་ལས། ཁོག་པ་དང་།
རྐན། ལྕེ། སོ། མཆུ་ལྔ་གཏོགས་སོ།
དྲི་བ། དབྱངས་གསལ་གྱི་ཡི་གེ་རྣམས་སྐྱེ་གནས་བརྒྱད་དུ་གཏོགས་ཚུལ་
གང་འདྲ་ཡིན་ནམ།
ལན། ལྗོངས་དང་ཞིང་ཆེན་ལྔའི་མཉམ་སྒྲིག་སློབ་གཞི་དམའ་རིམ་
སློབ་འབྲིང་སློབ་དེབ་བཞི་པར་འཁོད་པ་བཞིན་བརྗོད་ན་དེ་ཡང་ཀ་ཁ་ག་ང་འ་
ཧ་ཨ་བཅས་བདུན་གྱི་སྐྱེ་གནས་མགྲིན་པ་དང༌། ཅ་ཆ་ཇ་ཉ་ཙ་ཚ་ཛ་ཞ་ཡ་ཤ་ཨི་
ཨེ་བཅས་བཅུ་གཉིས་ཀྱི་སྐྱེ་གནས་རྐན་དང་། ཏ་ཐ་ད་ན་ཟ་ལ་ས་བཅས་བདུན་
གྱི་སྐྱེ་གནས་སོ་དང་། པ་ཕ་བ་མ་ཝ་ཨུ་ཨོ་བཅས་བདུན་གྱི་སྐྱེ་གནས་མཆུ་དང་།
ར་ཡིག་གི་སྐྱེ་གནས་ལྕེ་རྩེ་དང་ཉེ་བའི་སྤྱི་བོ་སྟེ་ལྕེ་རྩེའི་སྟེང་ཕྱོགས་བཅས་དང་།
ང་ཉ་ན་མ་རྣམས་རང་རང་གི་སྐྱེ་གནས་སུ་མ་ཟད་སྣ་སྒྲ་དང་བཅས་པའོ།
དྲི་བ། བྱེད་པ་དེ་གང་འདྲ་ཞིག་ལ་ངོས་འཛིན་དགོས་སམ། བྱེད་པར་
དབྱེ་ན་གང་དག་ཡོད་དམ།
ལན། བྱེད་པ་ནི་ལྕེ་གཙོ་བོར་འཛིན་ཅིང་དེ་ཡང་མགྲིན་པ་
དང་མཆུ་ལས་སྐྱེས་པ་རྣམས་རང་རང་གི་སྐྱེ་གནས་ཀྱི་བྱེད་པ་ཅན་དང་རྐན་
ལས་སྐྱེས་པ་རྣམས་ལྕེའི་དབུས་ཀྱི་བྱེད་པ་ཅན་དང་སོ་ལས་སྐྱེས་པ་རྣམས་ལྕེ་
རྩེའི་བྱེད་པ་ཅན་དང་ར་ཡིག་ནི་ལྕེ་རྩེ་དང་ཉེ་བའི་བྱེད་པ་ཅན་བཅས་སོ། 
བྱེད་པ་ལྕེ་དེ་གནས་རྣམས་སུ་ཕྲད་པའི་དབང་གིས་བྱེད་པ་དྲུག་ཡོད་དེ། ཕྲད་
པ་དང་ཅུང་ཟད་ཕྲད་པ། བཙུམ་པ། ཕྱེ་བ། དོག་པ། ཡངས་པ་བཅས་སོ།

དྲི་བ། རྩོལ་བའམ་རླུང་ནི་གང་འདྲ་ཞིག་ལ་ངོས་འཛིན་དགོས་སམ།
དེ་ལ་དབྱེ་ན་ག་ཚོད་ཡོད་དམ།
ལན། རྩོལ་བའམ་རླུང་ནི་དྲིལ་བུ་བསྐྱོད་པའི་ལག་པ་ལྟ་བུར་ངོས་
འཛིན་དགོས་ཤིང་། རྩོལ་བ་ལ་དབྱེ་ན་ཕྱི་ནང་གཉིས་ཡོད་པ་ལས། ཕྱིའི་རྩོལ་
བ་ནི་ཕྱི་རོལ་དུ་སྒྲ་ཐོན་པ་ལྟ་བུའི་བྱེད་རྩོལ་དང་ལྡན་པའི་ཕྱིར་ཏེ་དེ་ལའང་ཐོན་
ཆེ་ཆུང་གི་དབྱེ་བས་ག་ང་ཇ་ཉ་ད་ན་བ་མ་ཛ་ཝ་འ་ཡ་ར་ལ་ཧ་ཨ་ཨི་ཨུ་ཨེ་ཨོ་
བཅས་ཉི་ཤུ་ཐམ་པ་རྣམས་སྒྲ་ལྡན་དང༌། ཀ་ཁ་ཅ་ཆ་ཏ་ཐ་པ་ཕ་ཙ་ཚ་ཞ་ཟ་ཤ་
ས་བཅས་བཅུ་བཞི་སྒྲ་མེད་དང༌། སྒྲ་ཕྱིར་དབྱུང་བའི་ཚེ་དབུགས་ཤུགས་ཚེ་
ཆུང་དབང་གིས་ཁ་ཆ་ཐ་ཕ་ཚ་ཞ་ཟ་ཤ་ས་ཧ་ཨ་ཨི་ཨུ་ཨེ་ཨོ་བཅས་བཅོ་ལྔ་སྲོག་
ཆེན་དང་། དེ་བྱིངས་ཀ་ག་ང་ཅ་ཇ་ཉ་ཏ་ད་ན་པ་བ་མ་ཙ་ཛ་ཝ་འ་ཡ་ར་ལ་
བཅས་བཅུ་དགུ་སྲོག་ཆུང་དང་། དེ་དག་ལས་ཞ་ཟ་ཤ་ས་ཧ་རྣམས་བརྗོད་པའི་
ཚེ་དབུགས་དྲོ་བར་འབྱིན་པས་དྲོ་བའང་ཡིན་ནོ། ནང་གི་རྩོལ་བ་ནི་མགྲིན་པ་
གདངས་ནས་བརྗོད་དགོས་པའི་ཕྱིར་ཨ་ཡིག་མ་གཏོགས་སྲོག་ཆེན་གྱི་ཡི་གེ་
རྣམས་ཕྱེ་བའི་རྩོལ་བ་ཅན་དང་། ཨ་ཡིག་མགྲིན་པ་མ་ཕྱེ་བར་བརྗོད་པའི་ཕྱིར་
བཙུམ་པའི་རྩོལ་བ་ཅན་ཡིན་པ་སོགས་རྩ་བར་བཟུང་བའི་ཀློག་ཚུལ་དག་པོ་ཞིག་
དགོས་པ་ནི་གལ་ཤིན་ཏུ་ཆེའོ། (ལྗོངས་དང་ཞིང་ཆེན་ལྔའི་མཉམ་སྒྲིག་སློབ་
གཞི་གཞིར་བཞག་བཀོད་དོ།)
དྲི་བ། མེད་ཀྱང་ཆོག་པའི་ཡི་གེ་གཅིག་པུ་འདི་གང་ཡིན་ནམ། དེ་ལྟར་
བརྗོད་དགོས་དོན་གང་ཡིན་ནམ། ་
ལན། མེད་ཀྱང་ཆོག་པའི་ཡི་གེ་གཅིག་གི་ཝ་ཡིག་ཡིན་ནོ།
ཝ་ཡིག་ནི་བ་ཕྱེད་ཝ་རུ་འབོད་པ་ཡིན། ཞེས་པ་ལྟར་ཕལ་ཆེར་བ་དང་། སྦྱོར་
བ་མཚུངས་ཤིང་དེར་མ་ཟད་མིང་གཞི་ལ་འཇུག་པའང་ཝ་སྐྱེས་ཝ་ཁ་ལྟ་བུ་ཉུང་
ཟད་ཅིག་ལས་མེད་པས། དེའི་ཕྱིར་ཝ་ཡིག་འདི་ལ་མེད་ཀྱང་ཆོག་པའི་ཡི་གེ་
གཅིག་ཅེས་ཐ་སྙད་མཛད་དོ།

དྲི་བ། འཇུག་ཚུལ་ཁྱབ་ཆེ་ཆུང་གི་ཡི་གེ་ཇི་ཙམ་ཡོད། 
ལན། འཇུག་ཚུལ་ཁྱབ་ཆེ་ཆུང་གི་ཡི་གེའི་གྲངས་ལ་ཁ་ཚོན་གཅོད་
དཀའ་བ་ཞིག་ཡིན། དེས་ན། ལྐ་དང་ལྒ། ལྤ་དང་ཝ། དཀྱེ་དང་ལྔ། ཏྲ་དང་ཐྲ། རྩ་དང་སྒྲ། མགྱ་དང་མགྲ། དབྱེ་དང་བགྱ་ལ་སོགས་པ་རྣམས་ལ་
སྔོན་རྗེས་དབྱངས་འཇུག་མི་འཇུག་ཅི་རིགས་ཀྱི་སྒོ་ནས་གཞན་ལ་འཇུག་པ་ཉུང་
ཟད་ལས་མེད་པར་གསུངས་སོ། 
སྦྱོར་དུ་མི་རུང་བ།  
དྲི་བ། མིང་གཞི་ཝ་དང་ཝ་ཟུར་ཅན་རྣམས་ལ་དབྱངས་བཞི་འཇུག་
གམ་མི་འཇུག
ལན། མིང་གཞི་ཝ་དང་ཝ་ཟུར་ཅན་རྣམས་ལ་དབྱངས་བཞི་ལས་
གང་ཡང་མི་འཇུག་གོ། 
དྲི་བ། ལ་མགོ་ཅན་ལ་འདོགས་བཞི་འཇུག་པ་ཡོད་དམ་མེད། །
ལན། ལ་མགོ་ཅན་ལ་ཡ་ར་ལ་ཝའི་སྨད་འདོགས་བཞི་འཇུག་པ་
མེད་དོ།
དྲི་བ། སྔོན་འཇུག་ལྔ་རང་སྡེར་འཇུག་གམ་མི་འཇུག
ལན། སྔོན་འཇུག་ལྔ་རང་སྡེར་འཇུག་མི་སྲིད་དོ།
དྲི་བ། སྔོན་འཇུག་བ་ཡིག་ནི་མིང་གཞི་ཁ་ཆ་ཐ་ཕ་ཚ་ལྔ་ལ་འཇུག་པ་
ཡོད་དམ་མེད།
ལན། སྔོན་འཇུག་བ་ཡིག་ནི་མིང་གཞི་ཁ་ཆ་ཐ་ཕ་ཚ་ལྔ་ལ་འཇུག་མི་
འགྱུར་རོ།
དྲི་བ། སྔོན་འཇུག་གི་ཡི་གེ་མ་དང་འ་གཉིས་ནི་མིང་གཞི་ཀ་ཅ་ཏ་པ་ཙ་
ལྔ་ལ་འཇུག་གམ་མི་འཇུག 
ལན། སྔོན་འཇུག་གི་ཡི་གེ་མ་དང་འ་གཉིས་ནི་མིང་གཞི་ཀ་ཅ་ཏ་པ་
ཙ་ལྔ་ལ་འཇུག་པར་མི་འགྱུར་རོ།
དྲི་བ། སྔོན་འཇུག་གི་ཡི་གེ་ག་དང་ད་གཉིས་མིང་གཞི་ཁ་ཆ་ཐ་ཕ་ཚ་ལྔ་
ལ་འཇུག་གམ་མི་འཇུག
ལན། སྔོན་འཇུག་གི་ཡི་གེ་ག་དང་ད་གཉིས་མིང་གཞི་ཁ་ཆ་ཐ་པ་ཚ་
ལྔ་ལ་མི་འཇུག་གོ། (ཞིབ་ཕྲ་རྟགས་འཇུག་སྐབས་ལས་ཤེས་སོ།)
ཡི་གེ་འཇུག་པའི་གནས་བརྒྱད་བཤད་པ།
དྲི་བ། ཡི་གེ་འཇུག་པའི་གནས་བརྒྱད་གང་དང་གང་ཡིན་ནམ།
ལན། ཡི་གེ་འཇུག་པའི་གནས་བརྒྱད་ནི།
སྒྲ། སྐད། མིང༌། མཚན་མ།
བརྡ། ཐ་སྙད ཚིག དོན་བཅས་ཡིན་ནོ།
དྲི་བ། ཡི་གེ་འཇུག་པའི་གནས་བརྒྱད་སོ་སོའི་གོ་དོན་མདོ་ཙམ་བརྗོད་
དང་།
ལན། དང་པོ་སྒྲ་ནི་ཟིན་མ་ཟིན་གཉིས་ལས་ཟིན་པའི་སྒྲ་གང་ཟག་
གི་དབང་པོའི་ཚོགས་པས་ཟིན་པ་ལ་བྱ་དགོས་པར་གསུངས་སོ། གཉིས་པ།
སྐད་ནི་ལེགས་སྦྱར་ལ་སོགས་ཡུལ་སོ་སོའི་རང་སྐད་རྣམས་སོ། གསུམ་པ།
མིང་ནི་ཡི་གེ་དུ་མ་འདུས་པའི་བདག་ཉིད་ཅན་གྱི་དོན་གྱི་ངོ་བོ་སྟོན་པའི་སྒྲ་དེའོ།
(དབྱེ་བ་རྣམས་གོང་དུ་བཤད་ཟིན་པས་འདིར་མི་སྤྲོའོ།) བཞི་པ། མཚན་མ་
ནི་ཡི་གེ་འཇུག་པའི་གནས་བརྒྱད་སྐབས་ཀྱི་མཚན་མ་ནི། མིང་དང་ཐ་སྙད་
ལས་ལོགས་སུ་མེད་དེ། མིང་དང་ཐ་སྙད་ལ་མཚན་མ་ཞེས་བྱ་ལ་མིང་དང་ཐ་
སྙད་ཀྱིས་བརྗོད་བྱའི་དོན་དེ་མཚོན་པར་བྱེད་ཅིང་སྣང་བར་བྱེད་ནུས་པའི་ཆ་
ནས་མཚན་མ་ཞེས་བཏགས་པ་ཡིན་པར་གསུངས། ལྔ་པ། བརྡ་ནི་མིང་ཅན་
དེ་དང་དེ་དག་ལ་མིང་དེ་དང་དེ་ཞེས་བརྗོད་པའི་ཚེ་མིང་ཅན་དེ་དང་དེའི་འདྲ་
རྣམ་ཡིད་ཡུལ་དུ་ཤར་བའི་དོན་སྤྱི་ལ་བྱའོ། དྲུག་པ། ཐ་སྙད་ནི་སྨྲ་ཤེས་ཤིང་
དོན་གོ་བ་ཞིག་ལ་མི་ཞེས་མིང་བཏགས་པ་ལྟ་བུ་སྟེ། རྣམ་འགྲེལ་ལས། སྒྲ་
རྣམས་ཀྱི་ནི་བརྡར་བཏགས་དོན། དེ་ནི་ཐ་སྙད་ཆེད་དུ་བྱས། ཞེས་གསུངས་
པ་ལྟར་རོ། བདུན་པ། ཚིག་ནི་དོན་གྱི་ངོ་བོ་དང་ཁྱད་པར་སྦྱར་ནས་སྟོན་
པའམ་མིང་དུ་མ་འདུས་པ་ལ་བྱའོ། (གོང་དུ་བཤད་ཟིན་ཏོ་) བརྒྱད་པ།
དོན་ནི་ཆོས་རྣམས་སམ་ཤེས་བྱ་ཐམས་ཅད་ཀྱི་གནས་ལུགས་སམ་རང་བཞིན་ཇི་
ལྟ་བ་ཉིད་དོ།

ཞར་བྱུང་བོད་ཀྱི་རིག་གནས་ཆེ་བ་ལྔ་དང་ཆུང་བ་ལྔའི་ངོ་བོ་དང་བྱེད་ལས་མདོ་ཙམ་དང་སུམ་རྟགས་ཀྱི་འགྲེལ་པ་གྲགས་
ཆེ་བ་འགའི་རྩོམ་པ་པོ་བཤད་པ།

དྲི་བ། བོད་ཀྱི་རིག་གནས་ཆེ་བ་དང་ཆུང་བ་ག་ཚོད་ཡོད་དམ།
༢ ལན། བོད་ཀྱི་རིག་གནས་ལ་ཆེ་བ་ལྔ་དང་། ཆུང་བ་ལྔ་བཅས་བཅུ་
ཡོད།
དྲི་བ། བོད་ཀྱི་རིག་གནས་ཆེ་བ་ལྔ་པོ་འདྲེན་སྟངས་གང་འདྲ་ཡིན་ནམ།
ལན། བོད་ཀྱི་རིག་གནས་ཆེ་བ་ལྔ་ནི་སྒྲ་རིག་པ། ཚད་མ་རིག་པ།
བཟོ་རིག་པ། གསོ་བ་རིག་པ། ནང་རིག་པ་བཅས་ལྔ་ཡོད་དོ། ༞༞མ
དྲི་བ། བོད་ཀྱི་རིག་གནས་ཆེ་བ་ལྔ་སོ་སོའི་ངོ་བོ་དང་བྱེད་ལས་གང་འདྲ་
ཡིན་ནམ། 
ལན། དང་པོ་སྒྲ་རིག་པ་ནི། རྗོད་བྱེད་ཚིག་གིས་བརྗོད་བྱའི་དོན་
དེ་ཉིད་བརྡ་སྤྲོད་པར་བྱེད་པའི་རིག་གཞུང་ཡིན་པའི་ཆ་ནས་སྒྲ་རིག་པ་ཞེས་
བཏགས།
ཚིག་གི་འཁྲུལ་བ་འགོག་པའི་བྱེད་ལས་དང་ལྡན་པ་ཡིན་ནོ། ཚ་སྤྲུལ་
མཆོག་གིས་སྒྲ་རིག་པ་ཟེར་བ་དེ་ཡི་གེའི་བརྗོད་བྱའི་དོན་དག་གསལ་པོར་ཤེས་
ཐུབ་པའི་རིག་གནས་གཅིག་ལ་ཟེར་ཅེས་གསུངས་སོ།  
གཉིས་པ། ཚད་མ་རིག་པའམ་གཏན་ཚིགས་རིག་པ་ནི། དོན་དང་
དོན་མ་ཡིན་པ་རྣམ་པར་འབྱེད་པའམ་སྒྲུབ་བྱེད་ཡང་དག་དང་ལྟར་སྣང་སོགས་
ཀྱི་རྣམ་དབྱེ་ལེགས་པར་སྟོན་པའི་ཚད་མའི་གཞུང་ལུགས་ཡིན་པའི་ཆ་ནས་ཚད་
མ་རིག་པ་ཞེས་བཏགས།
དོན་གྱི་འཁྲུལ་བ་འགོག་པའི་བྱེད་ལས་དང་ལྡན་པ་ཡིན། ཚ་སྤྲུལ་
མཆོག་གིས། ཚད་མ་རིག་པ་ཟེར་བ་དེ་དངོས་ཡོད་སོགས་གྱི་དོན་དག་གང་
ཡིན་པ་རྣམས་རིག་པའི་སྒོ་ནས་ནོར་འཁྲུལ་མེད་ཅིང་ཡང་དག་པར་གཏན་
འབེབས་བྱེད་པ་དེ་ལ་ཟེར་ཞིང་། དཔེར་ན། འབོ་དང་། ཉ་ག་བྲེ། སྲང་
སོགས་ཚད་ལྡན་ཡིན་མིན་བརྟག་དཔྱད་བྱེད་པ་ནང་བཞིན་རེད་ཅེས་གསུངས།
གསུམ་པ། བཟོ་རིག་པ་ནི། དངོས་པོ་གང་ཞིག་གི་གཟུགས་བརྙན་
དང་རི་མོ་སོགས་ཚད་ཀྱི་རིམ་པའི་དོན་གསལ་བར་བྱེད་པའི་རིག་གཞུང་ཡིན་
པའི་ཆ་ནས་བཟོ་རིག་པ་ཞེས་བཏགས། སྐྱེ་འགྲོ་རྗེས་སུ་འཛིན་པའི་བྱེད་ལལས་
དང་ལྡན་པ་ཡིན་ནོ། ཚ་སྤྲུལ་མཆོག་གིས། བཟོ་རིག་པ་ཟེར་བ་དེ་བཟོ་ལས་
གཙོ་བོར་གྱུར་པའི་ལུས་བཟོ་དང་ངག་བཟོ། ཡིད་ཀྱི་བཟོ་བཅས་གསུམ་ཀ་ཡོད་
པས་རྒྱ་ཆེ་བ་ཞིག་རེད་ཅེས་གསུངས་སོ།
བཞི་པ། གསོ་བ་རིག་པ་ནི། གསོ་བྱའི་ཡུལ་དང་། གསོ་བར་བྱེད་པའི་
གཉེན་པོ། ཇི་ལྟར་གསོ་བའི་ཐབས་ཚུལ་སྟོན་པའི་སྨན་དཔྱད་ཀྱི་རིག་གཞུང་
ཡིན་པས་གསོ་བ་རིག་པ་ཞེས་བཏགས། སྐྱེ་འགྲོ་རྗེས་སུ་འཛིན་པའི་བྱེད་ལས་
ལྡན་པ་ཡིན། ཚ་སྤྲུལ་མཆོག་གིས། གསོ་བ་རིག་པ་ཟེར་བ་དེ་སྨན་གཞུང་ལ་
ཟེར་གྱི་རེད་ཅེས་གསུངས་སོ།
ལྔ་པ། ནང་དོན་རིག་པ་ནི། ནང་སེམས་འདུལ་བའི་ཐབས་ཀྱི་རིམ་པ་
གསལ་བར་སྟོན་པའི་གཞུང་ལུགས་ཡིན་པའི་ཆ་ནས་ནང་དོན་རིག་པ་ཞེས་
བཏགས། སེམས་ཅན་གཞན་ལ་འཚེ་བ་སྤོང་བ་དང་། ལེགས་མཆོག་མཐར་
ཐུག་ཐོབ་པའི་བྱེད་ལས་ཁྱད་པར་ཅན་དང་ལྡན་པ་ཡིན།
ཚ་སྤྲུལ་མཆོག་གིས། ནང་དོན་རིག་པ་ཟེར་བ་དེ་སྡེ་སྣོད་གསུམ་གྱི་རིག་
གནས་ལ་ཟེར་གྱི་རེད་ཅེས་གསུངས།
དྲི་བ། བོད་ཀྱི་རིག་གནས་ཆུང་བ་ལྔ་པོ་དེ་འདྲེན་སྟངས་གང་འདྲ་རེད་
དམ།
ལན། བོད་ཀྱི་རིག་གནས་ཆུང་བ་ལྔ་ནི། སྙན་ངག་དང་། མངོན་
བརྗོད། སྡེབ་སྦྱོར། ཟློས་གར། སྐར་རྩིས་བཅས་སོ།
དྲི་བ། བོད་ཀྱི་རིག་གནས་ཆུང་བ་ལྔ་སོ་སོའི་ངོ་བོ་དང་། བྱེད་ལས་
གང་འདྲ་ཡིན་ནམ།
ལན། དང་པོ་སྙན་ངག་ནི། ཕལ་ཚིག་སྦས་ཏེ་རྣ་བར་སྙན་ཞིང་
ཡིད་འཕྲོག་པའི་ཚིག་སྦྱོར་ལ་ཟེར།
སྙན་ངག་ཤེས་ན་ཚིག་རྒྱན་ལ་མི་རྨོངས་པའི་བྱེད་ལས་ལྡན། ཚ་སྤྲུལ་
མཆོག་གིས་སྙན་ངག་ཅེས་པ་དེ་སྙན་ངག་གི་ལུས་རྒྱན་སྲོག་གསུམ་དང་འབྲེལ་
བའི་དོན་རྒྱན་དང་། སྒྲ་རྒྱན་གྱི་རིམ་པ་དང་ལྡན་པའི་རྣ་བར་སྙན་ཞིང་། ཡིད་
ལ་འབབ་པའི་རིག་གནས་གཅིག་ལ་ཟེར་གྱི་རེད་ཅེས་གསུངས།
གཉིས་པ། མངོན་བརྗོད་ནི། འཁོར་འདས་བརྟན་གཡོའི་དངོས་པོ་
གང་ཡང་རུང་བ་ཞིག་གི་མིང་གི་རྣམ་གྲངས་མང་པོ་ཞིག་གསལ་བར་སྟོན་པའི་
གཞུང་ཡིན་པའི་ཆ་ནས་བརྗོད། མངོན་བརྗོད་ཤེས་ན་མིང་ལ་མི་རྨོངས་པའི་
བྱེད་ལས་ལྡན། ཚ་སྤྲུལ་མཆོག་གིས་མངོན་བརྗོད་ལ་གྲངས་ཀྱི་མངོན་བརྗོད་
དང་མིང་གི་མངོན་བརྗོད་གཉིས་ཡོད། དེ་གཉིས་ཀྱི་དོན་དག་མདོར་བསྡུས་
ནས་བཤད་ན། གྲངས་གནས་རེ་རེ་ལ། མིང་མི་འདྲ་བ་སྣ་ཚོགས་ཡོད་པ་དང་།
བརྗོད་བྱའི་དོན་གནས་གཅིག་ལ་རྗོད་བྱེད་ཀྱི་མིང་མི་འདྲ་བ་སྣ་ཚོགས་ཡོད་པ་
དེ་ལ་མངོན་བརྗོད་ཟེར་གྱི་རེད་ཅེས་གསུངས།
གསུམ་པ། སྡེབ་སྦྱོར་ནི། ཚིགས་སུ་བཅད་པའི་སྙན་ངག་ལ་ཉེ་བར་
མཁོ་བའི་ཡི་གེ་ལྕི་ཡང་སྡེབ་པར་བྱེད་པའི་ཆ་ནས་བཞག་པས་སྡེབ་སྦྱོར་ཞེས་
བཏགས།
སྡེབ་སྦྱོར་ཤེས་ན་ཚིགས་བཅད་ལ་མི་རྨོངས་པའི་བྱེད་ལས་ལྡན། ཚ་
སྤྲུལ་མཆོག་གིས་སྡེབ་སྦྱོར་ཟེར་བ་དེའི་གཞུང་དངོས་ནི་རྒྱ་གར་གྱི་ཡི་གེ་དང་
བོད་ཀྱི་ཡི་གེ་གཉིས་ཀྱི་དོན་དག་སྡེབ་ནས་སྦྱོར་བ་དང་། དེང་སང་རྒྱ་ཡིག་དང་
བོད་ཡིག་གཉིས་ཀྱི་དོན་དག་སྡེབ་ནས་སྦྱོར་བ་སོགས་རྗོད་བྱེད་གྱི་ཚིག་དང་
བརྗོད་བྱའི་དོན་གཉིས་སྡེབ་ནས་སྦྱོར་བ་ལ་ཟེར་གྱི་རེད་ཅེས་གསུངས།
བཞི་པ། ཟློས་གར་ནི། ངག་ནས་གླུ་ཚིག་ཟློས་ཤིང་ལུས་ཀྱིས་གར་བྱེད་
པས་ན་ཟློས་གར་ཞེས་བརྗོད།
ཟློས་གར་ཤེས་ན་སྐད་རིགས་ལ་མི་རྨོངས་པའི་བྱེད་ལས་ལྡན། ཚ་སྤྲུལ་
མཆོག་གིས་ཟློས་གར་ཞེས་པ་དེ་འཆམ་དང༌། ལྷ་མོ། ཁྲང་ཤིས་སོགས་འཁྲབ་
མཁན་གྱི་མི་རྣམས་ཀྱིས་ཆས་གོས་མི་འདྲ་བ་སྤྲས་ཏེ་ཡང་ཡང་ཟློས་ནས་གར་
འཁྲབ་པ་ལྟ་བུ་ལ་ཟེར་གྱི་རེད། འདིའི་ཁོངས་སུ་གཞས་དང་། ཞབས་བྲོ། གླུ་
དབྱངས་གཏོང་བ་སོགས་ཀྱང་འདུ་བ་རེད་ཅེས་གསུངས། ལྔ་པ། སྐར་རྩིས་ནི། ལེགས་པར་བརྟགས་ཤིང་དཔྱད་པའི་སྒོ་ནས་ཉི་
ཟླ་གཟའ་སྐར་འཁོར་ཚུལ་དང་། དུས་བཞི་དང་། དུས་ཚིགས་ཉེར་བཞི། ཉི་
ཟླ་གཟའ་འཛིན་སོགས་གཏན་ལ་འབེབས་བྱེད་ཀྱི་གཞུང་ཡིན་པའི་ཆ་ནས་སྐར་
རྩིས་ཞེས་བཏགས། 
སྐར་རྩིས་ཤེས་ན་བླང་དོར་ལ་མི་རྨོངས་པའི་བྱེད་ལས་ལྡན། ཚ་སྤྲུལ་
མཆོག་གིས་སྐར་རྩིས་ཞེས་པ་དེ་ཚེས་གྲངས་དང༌། གཟའ་སྐར། འཕྲོད་ཆེན།
འཕྲོད་ཆུང་སོགས་ལེགས་ཉེས་བརྩི་བའི་རིག་གནས་གཅིག་ཡིན། དཔེར་ན།
རྒྱ་གར་སྐད་ཀྱི་རྀ་ཐུ་ཞེས་པ་དེར་བོད་སྐད་ལ་ལེ་ཐོ་ཟེར་བ་ལྟ་བུ་ལ་ཟེར་ཞེས་
གསུངས། དྲི་བ། རིག་གནས་ཆུང་བ་ལྔ་ནི་རིག་གནས་ཆེ་བ་ལྔའི་ནང་གི་གང་གི་
ཁོངས་སུ་བསྡུ་ཐུབ་བམ།
ལན། རིག་གནས་ཆུང་བ་ལྔ་ནི་རིག་གནས་ཆེ་བ་ལྔའི་ནང་གསེས་
སྒྲ་རིག་པའི་ཁོངས་སུ་བསྡུ།
དྲི་བ། སུམ་རྟགས་འགྲེལ་ཆེན་《མཁས་པའི་མགུལ་རྒྱན་མུ་ཏིག་ཕྲེང་
མཛེས་》ཞེས་པ་དེ་སྤྱི་ལོ་གང་ལ་མཁས་དབང་སུས་བརྩམས་སམ།
ལན། སྤྱི་ལོ་༡༧༤༤ལོར་མཁས་དབང་སི་ཏུ་ཆོས་ཀྱི་འབྱུང་གན་
ཀྱིས་བརྩམས་སོ།
དྲི་བ། 《གསེར་ཏོག་སུམ་རྟགས་》མཁས་དབང་སུས་བརྩམས་སམ།
ལན། དེ་ནི་སྐུ་ཕྲེང་ལྔ་པ་བློ་བཟང་ཚུལ་ཁྲིམས་རྒྱ་མཚོས་བརྩམས།
དྲི་བ།《སུམ་སུམ་ཅུ་པའི་འགྲེལ་པ་ཀུན་ཏུ་བཟང་པོའི་དགོངས་རྒྱན་》
དང་། 《རྟགས་འཇུག་བཤད་སྦྱར་ཚིགས་བཅད་མ་》གཉིས་རབ་བྱུང་གང་དུ་
མཁས་དབང་སུས་བརྩམས་སམ།
ལན། དེ་གཉིས་ནི་རབ་བྱུང་བཅུ་གཉིས་པའི་དུས་འགོ་ཙམ་ལ་པྲ་
ཏི་དགེ་བཤེས་རིན་ཆེན་དོན་གྲུབ་ཀྱིས་བརྩམས།
དྲི་བ། 《ཐོན་མིའི་ཞལ་ལུང་》འདི་སུས་བརྩམས་སམ།
ལན། དེ་ནི་ཉེ་རབས་ཀྱི་མཁས་དབང་ཚེ་ཏན་ཞབས་དྲུང་གིས་ལ་
བརྩམས།
དྲི་བ། སུམ་རྟགས་ཀྱི་འགྲེལ་པ་《སི་ཏུའི་ཞལ་ལུང་》 དེ་ཡུལ་གང་དུ་
མཁས་དབང་སུས་དགུང་ལོ་ག་ཚོད་ལ་བརྩམས་སམ། དེ་དུས་སྤྱི་ལོ་གང་ཡིན་
ནམ།
ལན། དེ་ནི་གཙང་གི་གཡས་རུའི་བཞད་ཀྱི་བྱེ་བྲག་དངུལ་ཆུའི་རི་
ཁྲོད་དགའ་ལྡན་རྩེའི་སྤོང་ཁང་དུ་དངུལ་ཆུ་དྷ་རྨབྷདྲ་སྟེ་བོད་སྐད་དུ་དངུལ་ཆུ་
ཆོས་ཀྱི་བཟང་པོ་ཞུ་བས་དགུང་ལོ་སོ་ལྔའི་དུས་བརྩམས། ཐོན་མིའི་ཞལ་ལུང་
དུ་སྤྱི་ལོ་༡༨༦༦ལོར་བརྩམས་པར་གྲགས་ཀྱང་དེ་ནི་སྤྱི་ལོ་༡༨༠༦ལོར་བརྩམས་
པ་ཡིན་ནོ།
དྲི་བ། སུམ་ཅུ་པའི་སྙིང་པོ་ལེགས་བཤད་ལྗོན་དབང་དང་། རྟགས་
འཇུག་གི་སྙིང་པོ་དཀའ་གནད་གསལ་བའི་མེ་ལོང་ཞེས་པ་དེ་གཉིས་མཁས་
དབང་སུས་སྤྱི་ལོ་གང་ལ་བརྩམས་སམ།
ལན། དངུལ་ཆུའི་དབོན་པོ་དབྱངས་ཅན་གྲུབ་པའི་རྡོ་རྗེས་སྔ་མ་
སྤྱི་ལོ༡༩༠༡དང་ཕྱི་མ་སྤྱི་ལོ་༡༩༠༣ལོར་བརྩམས་པར་གྲགས་སོ། (བརྩམས་
ལོ་དེ་གཉིས་འཁྲུངས་རྣམ་དང་བསྡུར་ན་མི་མཐུན་པ་མངོན་)
བརྡ་སྤྲོད་སྨྲ་མཁས་ཀྱི་ཞལ་ལུང་ཡི་གེ་བཤད་པ་དང་། སུམ་རྟགས་ཀྱི་དྲི་
བ་དྲིས་ལན་རང་མཉམ་བློ་གསར་གཞོན་ནུའི་ཉེར་མཁོ་ཞེས་བྱ་བ་ལས།. ཡི་གེ་
བཤད་པའི་སྐོར་མདོ་ཙམ་བཤད་ཟིན་ཏོ།
སྨྲས་པ། བརྡ་སྤྲོད་སྨྲ་མཁས་རྣམས་ཀྱི་ཞལ་ལུང་ལས།
ཐོན་པའི་ཡིག་བཤད་སྐོར་གྱི་དྲི་བ་དང་།
དྲིས་ལན་ཚུལ་དུ་མདོ་ཙམ་སྤེལ་བ་དེས།
རང་མཉམ་གཞོན་ནུའི་བློ་མུན་སེལ་གྱུར་ཅིག །
མངྒ་ལམ།


དྲི་བ། བརྡ་སྤྲོད་སུམ་ཅུ་པའི་གཞུང་འདི་བསླབ་དགོས་དོན་གང་ཡིན་
ནམ།
ལན། གཙོ་བོར་ཕྲད་དང་རྣམ་དབྱེའི་ཚོགས་ལ་རྨོངས་པ་སེལ་བའི་
ཕྱིར་སུམ་ཅུ་པའི་གཞུང་བསླབ་པ་ཡིན་ནོ།
དྲི་བ། །གང་འདྲ་ཞིག་ལ་བརྡ་སྤྲོད་རིག་པ་ཟེར་རམ།
ལན། སྐད་ཀྱིས་བརྡ་སྤྲོད་པའི་ཚུལ་ལུགས་རིགས་པའི་ལམ་ལས་
དྲངས་ཏེ་བཤད་པའི་ཚུལ་ལ་བརྡ་སྤྲོད་རིག་པ་ཟེར།
དྲི་བ། བརྡ་སྤྲོད་སུམ་ཅུ་པའི་སྐབས་འདིར་རྒྱ་གར་སྐད་དང་བོད་སྐད་
ཀྱི་སྒོ་ནས་མཚན་དོན་སྨོས་ཚུལ་གང་འདྲ་ཡིན་ནམ། 
ལན། མཚན་དོན་སྨོས་ཚུལ་ནི།
རྒྱ་གར་སྐད་དུ། བྱཱ་ཀ་ར་ཎ་མཱུ་ལ་ཏྲིཾ་ཤད་ནཱ་མ།
ཀློག་ཚུལ། འབེའེ་ཡ་ཀ་ར་རྣ། མུའུ་ལ་ཏི་རིང་ཤད། ནའ་མ། 
བོད་སྐད་དུ། ལུང་སྟོན་པ་རྩ་བ་སུམ་ཅུ་པ་ཞེས་བྱ་བ།
ཤེས་བདེར་བརྗོད་ན། བྱཱ་ཀ་ར་ཎ་ ལུང་སྟོན་པ། མཱུ་ལ རྩ་བ།
ཏྲཱི་ཤད་སུམ་ཅུ་པ། ནཱ་མ་ཞེས་བྱ་བ། 
དྲི་བ། རྒྱ་གར་ཞེས་པའི་མིང་དེར་འགྲེལ་ཚུལ་གང་ཡོད་དམ།
ལན། རྒྱ་གར་ཞེས་པ་ངེས་ཚིག་བཤད་དུ་མེད་པའི་འདོད་རྒྱལ་གྱི་
མིང་དུ་བཞེད་པ་ལྟར་ན། བུ་སྟོན་རིན་ཆེན་གྲུབ་ཀྱི་རྣམ་ངེས་འགྲེལ་པ་དང་།
རྗེ་ཙོང་ཁ་པའི་ལེགས་བཤད་གསེར་འཕྲེང་རྣམས་སུ་རྒྱ་གར་ཞེས་པ་འདོད་རྒྱལ་
གྱི་མིང་ཡིན་པར་གསུངས་པའི་རྗེས་སུ་འབྲངས་ནས་མཁས་པ་སྔ་མ་ཕལ་ཆེར་
གྱིས་དེ་ལྟར་དུ་བཞེད་དོ། 
ངེས་ཚིག་བཤད་དུ་ཡོད་པར་འདོད་པ་ལྟར་ན། ལ་ལས་རྒྱ་ནག་པོ་ལས་
ལོགས་སུ་གར་བ་དང་། ཁ་ཅིག་གིས་རི་སྤོས་རྒྱ་དང་འདྲ་བར་ཡོད་པའི་བོད་
ལས་ཕྱི་རོལ་དུ་གར་བ་དང༌། འགའ་ཞིག་ཕྱིའི་རྒྱ་མཚོ་ཆེན་པོ་ལས་རིང་དུ་
གནས་ཏེ་གར་བ་དང་འགའ་རེས་ཇ་གར་མ་དང་ཆང་གར་མ་ཟེར་བ་ལྟར་གར་
མ་ནི་བཟང་བའི་བརྡ་ཡིན་པས་རྒྱ་གར་མ་ཞེས་འདོད་པ་སྣ་ཚོགས་ཡོད་པར་བུ་
སྟོན་དང་བོད་མཁས་པ་རྣམས་ཀྱི་གཞུང་ན་ཡོད་དོ།
ཕྱིས་ཀྱི་མཁས་པ་སི་ཏུ་གཙུག་ལག་ཆོས་ཀྱི་སྣང་བ་རྗེས་འབྲང་དང་
བཅས་པས་རྒྱ་ནག་གིས་མྱ་ངན་གྱི་གོས་དཀར་པོ་བྱེད་པ་ལས། ནམ་རྒྱུན་གོས་
མདོག་ནག་པོ་གྱོན་པ་ཤས་ཆེ་བས་རྒྱ་ནག་པོ་དང་རྒྱ་གར་བས་མྱ་ངན་གྱི་གོས་
ནག་པོ་བྱེད་པ་ལས་རྣམ་རྒྱུན་གོས་མདོག་དཀར་པོ་གྱོན་ཤས་ཆེ་བས་རྒྱ་གར་
ཞེས་བཏགས་པར་གསུངས་སོ། (གོང་གསལ་རྣམས་ཐོན་མིའི་ཞལ་ལུང་དུ་
གསལ།) 
དྲི་བ། རྒྱ་གར་སྐད་དུ་ཞེས་པའི་དོན་གང་ཡིན་ནམ།
ལན། རྒྱ་གར་དུ་སྐད་རིགས་ཆེན་པོ་བཞི་ཡོད་པ་ལས་གསུང་རབ་
རྣམས་ལེགས་པར་སྦྱར་བ་ལྷའི་སྐད་གཙོ་བོར་སྟོན་པ་ཤས་ཆེ་བས་ཡུལ་དེ་ནས་
བསྒྱུར་བ་རྣམས་ལ་རྒྱ་གར་སྐད་དུ་ཞེས་སྨོས་པའོ།
རྒྱ་གར་གྱི་སྐད་རིགས་བཞི་ནི། ༡. སཾ་སྐྲྀ་ཏའི་སྐད་དེ་ལེགས་སྦྱར་སྐད་
དང་། ༢. པྲ་ཀྲི་ཏ་སྟེ་ཡུལ་མི་རང་བཞིན་པའི་སྐད། ༣. ཨ་ཝ་བྷྲམ་ཤ་སྟེ་
ཟུར་ཆགས་ཀྱི་སྐད་དང་། ༤.པི་ཤ་ཙི་སྟེ་ཤ་ཟའི་སྐད་དང་བཞིའོ།དུ་ནི་ལ་
དོན་གྱི་རྣམ་དབྱེ་བདུན་པའོ།
དྲི་བ། རྒྱ་སྐད་སྨོས་པའི་དགོས་པ་གང་ཡིན་ནམ། 
ལན། སློབ་དཔོན་གྱིས་རྒྱ་གར་མཁས་པའི་བསྟན་བཅོས་ལ་དཔེར་
མཛད་པ་གོ་བའི་ཆེད་དོ། ཡང་ན་སློབ་དཔོན་ཐོན་མིས་མཛད་པའི་བརྡ་སྤྲོད་
པའི་པབསྟན་བཅོས་འདི་རྒྱ་གར་འཕགས་པའི་ཡུལ་གྱི་པཎ་གྲུབ་རྣམས་ལས་
ངས་གསལ་བཤད་བའི་ཆེད་དུའོ།
དྲི་བ། རྒྱ་བོད་ཤན་སྦྱར་གྱི་སྐད་སྨོས་པའི་དགོས་པ་གང་ཡིན་ནམ།
ལན། བསྟན་བཅོས་འདི་ཉིད་ཁུངས་གསལ་བར་བྱེད་པའི་ཆེད་དུ་
ཡིན། དེའང་སློབ་དཔོན་ཐོན་མི་སམ་བྷོ་ཊ་རྒྱ་གར་འཕགས་པའི་ཡུལ་དུ་ཕེབས་
ནས་ལེགས་སྦྱར་གྱི་སྐད་དམ་སཾ་སྐྲྀ་ཏའི་སྐད་ལ་ཐུགས་གཙིགས་ཤིན་ཏུ་ཆེ་བ་
དང་གཅིག བོད་ཀྱི་དབྱངས་གསལ་སོ་བཞིའི་དབྱེ་བསྡུ་དང་ཡིག་གཟུགས་
སོགས་ཀྱི་གཞི་རྟེན་ས་ནི་ལེགས་སྦྱར་གྱི་དབྱངས་གསལ་ལྔ་བཅུ་ཐམ་པ་ཉིད་ཡིན་
པས་ན་རྩོད་མེད་རྣམ་དག་ཁུངས་བསྟན་པ་དང་གཉིས་ཀྱི་སྒོ་ནས་སོ།
དྲི་བ། ཐོན་མིའི་རྗེས་སུ་བྱོན་པའི་ལོ་ཙཱ་བ་རྣམས་ཀྱིས་བཀའ་དང་
དགོངས་འགྲེལ་གྱི་དབུར་རྒྱ་སྐད་སྨོས་པའི་དགོས་པ་ཡང་གོང་དེ་ཡིན་ནམ་མིན།
ལན། མ་ཡིན་ཏེ། དེ་གཉིས་དུས་སྔ་ཕྱིའི་ཁྱད་པར་དང་གང་ལ་
དམིགས་པའི་དགོས་དབང་གི་ཁྱད་པར་སོགས་གང་གི་སྒོ་ནས་ཀྱང་མེ་འདྲ་བས་
དེ་གཉིས་ཀྱི་དགོས་པ་གཅིག་ཏུ་བསྲེ་བར་མི་བྱའོ། དེས་ན་ས་པཎ་གྱིས་བོད་
སྐད་དུ་བརྩམས་པའི་ས་སྐྱའི་ལེགས་བཤད་དང་དབུས་པ་བློ་གསལ་གྱིས་
བརྩམས་པའི་གྲུབ་མཐའི་རྣམ་གཞག་སོགས་ཀྱི་དབུར་རྒྱ་གར་སྐད་དུ་དང་།
བོད་སྐད་དུ་ཞེས་རྒྱ་བོད་ཀྱི་སྐད་ཤན་སྦྱར་བཀོད་པས་མཚོན་ཞེས་ཐོན་མིའི་ཞལ་
ལུང་དུ་གསུངས།
དྲི་བ། ལུང་སྟོན་པ་ཞེས་པའི་དོན་གང་ཡིན་ནམ།
ལན། སྒྲའི་མཚན་ཉིད་མིང་ཚིག་ཡི་གེའི་རྣམ་འགྱུར་གྱི་སྒོ་ནས་
དོན་ལུང་དུ་སྟོན་པས་ན་ལུང་དུ་སྟོན་པའམ་བརྡ་སྤྲོད་པ་ཞེས་ཀྱང་ཟེར།(བརྡ་
སྤྲོད་པ་ནི་རྗོད་བྱེད་ཀྱི་ཚིག་ལ་བརྟེན་ནས་བརྗོད་བྱའི་དོན་གོ་བར་བྱེད་པ་ལ་
ཟེར།)
དྲི་བ། རྩ་བ་ཞེས་པའི་དོན་གང་ཡིན་ནམ།
ལན། བོད་ཀྱི་བརྡ་སྤྲོད་པ་ཀུན་གྱི་རྩ་བའམ་ཕྱི་མོ་ཡིན་པས་ན་རྩ་བ་
ཞེས་སོ། ཡང་ན། སློབ་དཔོན་ཐོན་མིས་བསྟན་བཅོས་བརྒྱད་བརྩམས་པར་
གྲགས་ཤིང་། དང་པོ་ནི་སུམ་ཅུ་པ་ཡིན་པར་གྲགས་པ་དེས་ན། ལེའུ་ཕྱི་མ་
བདུན་གྱི་རྟེན་གཞིར་གྱུར་པས་ན་རྩ་བ་ཞེས་བརྗོད་དོ། གདུ བ ངམི
དྲི་བ། སུམ་ཅུ་པ་ཞེས་པའི་དོན་གང་ཡིན་ནམ།
ལན། སུམ་ཅུ་པ་ཞེས་པའི་དོན་ལ་སུམ་འགྲེལ་ཀུན་བཟང་དགོངས་
རྒྱན་དུ་ཀཱ་ལི་སུམ་ཅུའི་སྦྱོར་བ་རྒྱ་ཆེར་སྟོན་པས་ན་སུམ་ཅུ་པ་ཞེས་བརྗོད་བྱའི་སྒོ་
ནས་བཏགས་པར་བཞེད་པ་དང་། མཁས་དབང་སི་ཏུ་སོགས་ཀྱིས་གཞུང་ཚད་
ཤོ་ལོ་ཀ་སུམ་ཅུར་གནས་པས་ན་སུམ་ཅུ་པ་ཞེས་པ་དེ་ནི་རྗོད་བྱེད་ཀྱི་སྒོ་ནས་མིང་
བཏགས་པ་ཡིན་ནོ། དེ་ཡང་ཡི་གེ་ཨཱ་ལི་ཀཱ་ལི་གཉིས། ཞེས་པ་ནས་ཅིག་ཤོས་དེ་
ལས་ལྡོག་པའོ། ཞེས་པའི་བར་ལ་དགོངས་སོ། ཉེ་དུས་ཀྱི་མཁས་དབང་ཚེ་
ཏན་ཞབས་དྲུང་ལགས་ཀྱིས་སུམ་ཅུ་པ་ཞེས་པ་ནི། ཚིགས་བཅད་སུམ་ཅུའམ་
སུམ་ཅུ་ཙམ་ཡོད་པའི་ཆ་ནས་སུམ་ཅུ་པ་ཞེས་བཏགས་པར་བཀྲལ་ལོ།
དྲི་བ། གཞུང་ཚད་ཤོ་ལོ་ཀ་སུམ་ཅུར་གནས་པས་ན་སུམ་ཅུ་པ་ཞེས་
གསུངས་པའི་དོན་ལ་ཚིག་རྐང་གཅིག་གིས་མི་ཚང་ཞེས་མཁས་དབང་སུས་
གསུངས་སམ།
ལན། མཁས་དབང་ཨ་ལག་ཤ་ངག་དབང་བསྟན་དར་མཆོག་གིས་
གསུངས་སོ།
དྲི་བ། ཚིག་རྐང་གཅིག་གིས་མི་ཚང་ཞེས་པའི་དགོངས་པ་བླངས་ནས་
མཁས་དབང་གང་དང་གང་གིས་ཁ་སྣོན་མཛད་ཚུལ་གང་འདྲ་ཡིན་ནམ།
ལན། ༡. གསེར་ཏོག་སུམ་རྟགས་ཀྱི་འགྲེལ་པར་ལ་དོན་གྱི་ཐད་དུ་
“དེ་བཞིན་མིང་གཞིའི་བདུན་པའང་གནས།”ཞེས་གསུངས་ལ། ༢. མེར་གེན་
ཡེ་ཤེས་རྣམ་རྒྱལ་གྱི་སུམ་འགྲེལ་དུ་རྩ་བའི་“དང་པོ། གསུམ་པ། ལྔ་པ། དྲུག་
པ།”ཅེས་པའི་གོང་རོལ་དེར“གསུམ་པ། བཅུ་པ། ཡང་འཇུག་སྟེ།”ཞེས་རྐང་
པ་གཅིག་བསྣན་ཏོ།།
དྲི་བ། ནཱ་མ་ཞེས་པའི་དོན་གང་ཡིན་ནམ།
ལན། ནཱ་མ་ནི་བོད་སྐད་དུ་ཞེས་བྱ་བ་ཞེས་པའི་དོན་ཏེ་མཚན་དེ་
ལྡན་ཞེས་པའི་དོན་ནོ། 
དྲི་བ། ལུང་སྟོན་པ་རྩ་བ་སུམ་ཅུ་པ་ཞེས་བྱ་བ་ཆ་ཚང་གི་དོན་གང་ཡིན་
ལན། སི་ཏུའི་ཞལ་ལུང་དུ། དེ་ཡང་སྒྲའི་མཚན་ཉིད་ལུང་དུ་སྟོན་
ཅིང་ལེའུ་ཕྱི་མ་རྣམས་ཀྱི་རྟེན་གཞིར་གྱུར་པ་གང་ཞིག་གཞུང་ཚད་ཤོ་ལོ་་ཀ་སུམ་
ཅུར་གནས་པས་དེ་སྐད་ཅེས་བྱ་ཞེས་སོ། 
དྲི་བ། བསྟན་བཅོས་འདི་ལྟ་བུ་ལ་མཚན་གདགས་པར་མཛད་པའི་
དགོས་པ་གང་ཡིན་ནམ། 
ལན། ལང་ཀར་གཤེགས་པའི་མདོ་ལས། མིང་དུ་གདགས་པར་མ་
མཛད་ན། འཇིག་རྟེན་ཐམས་ཅད་རྨོངས་པར་འགྱུར། དེ་བས་རྨོངས་པ་
གསལ་བའི་ཕྱིར། མགོན་པོས་མིང་དུ་གདགས་པར་མཛད། ཅེས་གསུངས་པ་
ལྟར་མིང་ལ་བརྟེན་ནས་གླེགས་བམ་གཞན་དང་མི་ནོར་བ་དང་དབང་པོ་རྣོན་
པོས་དེ་ལ་བརྟེན་ནས་བརྗོད་བྱ་རགས་པ་རྟོགས་པའི་དགོས་པ་དང་བཅས་སོ། ོ
དྲི་བ། སྤྱིར་བསྟན་བཅོས་ལ་མཚན་འདོགས་ལུགས་མི་འདྲ་བ་ཡོད་དམ་
མེད།
ལན། དེ་ནི་ཡོད་དེ། རྩོམ་པ་པོ་དང༌། བརྗོད་བྱ་དང་། བྱེད་
ལས་སམ་དགོས་པ་དང་། གང་ལ་རྟེན་པའི་ཁུངས་དང་། གནས་དང་། ཞུ་བ་
པོ་དང་། དཔེ་དོན་སྦྱར་བ་དང། བམ་པོ་དང་ལེའུའི་གྲངས་ལ་བརྟེན་ནས་
འདོགས་པའི་སྲོལ་སྣ་ཚོགས་ཤིག་ཡོད་ཅེས་གསུངས་སོ།
དྲི་བ། སུམ་ཅུ་པ་ཞེས་པའི་མཚན་དེ་བསྟན་བཅོས་ལ་མཚན་འདོགས་
ལུགས་སྣ་ཚོགས་ཤིག་ཡོད་པའི་ནང་གི་གང་གི་ཁོངས་སུ་རྟོགས་སམ།
ལན། སི་ཏུ་པཎ་ཆེན་གྱིས་སུམ་ཅུ་པར་མཚན་བཏགས་ཚུལ་ནི་
བམ་པོའམ་ལེའུའི་གྲངས་ཀྱིས་མཚན་བཏགས་པའི་ཁོངས་སུ་གཏོགས་ལ་མཁས་
དབང་པྲ་ཏིས་སུམ་ཅུ་པར་མཚན་བཏགས་ཚུལ་ནི་བརྗོད་བྱའི་སྒོ་ནས་མཚན་
བཏགས་པའི་ཁོངས་སུ་བསྡུ་ཞེས་གསུངས། 
དྲི་བ། སུམ་ཅུ་པའི་སྐབས་འདིར་འགྱུར་ཕྱག་བྱ་ཚུལ་ཇི་ལྟར་ཡིན་ནམ།
ལན། འགྱུར་ཕྱག་ནི་ངག་གི་དབང་ཕྱུག་འཇམ་དཔལ་དབྱངས་ལ་
ཕྱག་འཚལ་ལོ། ཞེས་སྨོས་ཏེ། ངག་ནི་སྨྲ་བ་དང་། གི་ནི་འབྲེལ་སྒྲ། དབང་
ཕྱུག་ནི་དབང་འབྱོར་བ་ཡིན་ལ་འཇམ་པའི་དབྱངས་ནི་གཤིས་རྒྱུད་ཉོན་མོངས་
པའི་རྩུབ་རེག་དང་བྲལ་བས་ན་འཇམ་པ་དང་། འཇམ་པ་དེས་ཁྱད་པར་དུ་
བྱས་པའི་གསུང་དབྱངས་ཡན་ལག་དྲུག་ཅུ་ལྡན་པས་ན་དབྱངས། འི་ཞེས་པས་
ཁྱད་པར་ཅན་དང་ཁྱད་པར་གཞི་མཐུན་དུ་བསྡུས་པས་དྲུག་སྒྲའོ། ཉོན་མོངས་
པ་རྣམས་བསྡུ་ན་གསུམ། མ་རིག་པ། འདོད་ཆགས། ཞེ་སྡང་། ཕྱི་མ་གཉིས་
ཀྱི་རྩ་བ་ནི་མ་རིག་པ་ཡིན། ལ་ནི་མཁས་དབང་སི་ཏུས་རྣམ་དབྱེ་གཉིས་པར་
བཞེད་ལ་མཁས་དབང་པྲ་ཏིས་རྣམ་དབྱེ་བཞི་པར་བཞེད་པས་དེ་དང་འདྲ་བའི་
གཤམ་གསལ་མཆོད་བརྗོད་སྐབས་ཀྱི་ལ་སྒྲ་ལ་སོགས་པར་རིགས་བསྒྲེའོ། ཕྱག་
འཚལ་བའི་དོན་ནི། ཤིས་བརྗོད། གུས་བཏུད་བཅས་འདྲ་བར་ངེས། དེའང་
ལུས་ངག་ཡིད་གསུམ་ཕྱག་འཚལ་བའི་ཡུལ་ལ་ཉེ་བར་བཏུད་པའི་དོན་ཏེ།ཡིད་
ཡོན་ཏན་ལ་དང་བས་ཉེ་བར་ཕྱོགས་པ་དང་། དེས་ཀུན་ནས་བསླང་སྟེ་ངག་
གིས་ཡོན་ཏན་བརྗོད་པ་དང་ལུས་ཀྱི་ཐལ་མོ་སྦྱར་ནས་མགོ་བོ་འདུད་པ་སོགས་
ཉེ་བར་བརྙེན་པའི་རྣམ་འགྱུར་སྟོན་པ་སྟེ། མདོར་ན། ལུས་ངག་ཡིད་ཀྱི་ཕྱག་
གསུམ་མོ། ལོ་ནི་སླར་བསྡུའི་ཕྲད། དོན་བསྡུ་ན། ངག་གི་རང་བཞིན་ཤེས་
བྱའི་ངོ་བོ་དང་རྣམ་པ་མ་ལུས་པ་ཇི་ལྟ་བ་བཞིན་སྨྲ་བ་ལ་ཐོགས་པ་མེད་པར་རང་
དབང་དུ་སྤྱོད་པའི་འཇམ་དཔལ་དབྱངས་ལ་ཕྱག་འཚལ་ལོ་ཞེས་པ
དྲི་བ། གཞུང་འདི་བོད་སྐད་མ་ཡིན་པར་བསྙོན་དུ་མེད་ན་རྒྱ་གཞུང་
ལྟར་བསྒྱུར་མི་དགོས་པས་འགྱུར་ཕྱག་མི་དགོས་སོ་སྙམ་ན་བདེན་མོད་ཀྱང་
སྐབས་འདིར་འགྱུར་ཕྱག་བྱེད་དགོས་དོན་གང་ཡིན་ནམ། ༣ {
”ལན། འགྱུར་ཕྱག་བྱེད་དགོས་དོན་ནི། བསྟན་བཅོས་འདི་
འཕགས་ཡུལ་ནས་བསྒྱུར་བའི་བསྟན་བཅོས་ཁུངས་མ་རྣམས་དང་མཚུངས་པར་
ཡིད་ཆེས་ཀྱི་གནས་སུ་བཟུང་དགོས་པར་འདོམས་པའི་དོན་དུ་ཐོན་མི་ཉིད་ཀྱིས་
བསྒྱུར་བའི་མདོ་རྒྱུད་རྣམས་དང་མཐུན་པར་འཕགས་པ་འཇམ་དཔལ་ལ་
འགྱུར་ཕྱག་མཛད་པས་འགྱུར་ཕྱག་དངོས་མིན་པ་ནི་མཁས་མཆོག་པྲ་ཏི་པས་
འགྱུར་ཕྱག་གི་ཚུལ་འདིར་བཀོད་པས་ཅི་བྱ་ཞེ་ན།། བདེན་ཏེ་ཞེས་གསུངས་པཔས་
ཀྱང་ཤེས་སོ། 
དྲི་བ། ཕྱིས་ཀྱི་ལོ་ཙཱ་བ་རྣམས་ཀྱིས་འགྱུར་ཕྱག་བྱེད་པའི་དོན་གང་ཡིན་
ནམ།
ལན། སློབ་དཔོན་ཐོན་མི་ནས་བཟུང་སྔོན་བྱོན་ལོ་ཙཱ་བ་རྣམས་
ཀྱིས་སྐད་གཞན་གྱི་སྟེང་ནས་རྒྱལ་བའི་སྡེ་སྣོད་གསུམ་སོགས་བོད་སྐད་དུ་བསྒྱུར་
བར་མཛད་དུས་འགྱུར་ལེགས་པར་མཐར་ཕྱིན་པའི་དོན་དུ་རང་གི་ལྷག་པའི་ལྷ་
ལ་ཕྱག་འཚལ་བའི་མིང་མང་ཉུང་ཅི་རིགས་བཀོད་ཡོད་པ་ནི་ལོ་ཙཱ་བ་སོ་སོས་
བར་དུ་བཅུག་པ་ཡིན་གྱི་བསྒྱུར་བྱའི་གཞུང་རང་ན་མེད་དོ། དེ་ཡང་ལོ་ཙཱ་བ་
ཆེན་པོ་སྐ་ཅོག་ཞང་གསུམ་གྱི་དུས་སུ། འདུལ་བའི་སྡེ་སྣོད་ཀྱི་དབུར་ཐམས་
ཅད་མཁྱེན་པ་ལ་ཕྱག་འཚལ་བ་དང༌། མདོ་སྡེའི་སྡེ་སྣོད་ཀྱི་དབུར་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་དམ། དཀོན་མཆོག་གསུམ་ལ་ཕྱག་
འཚལ་བ་དང་། མངོན་པའི་སྡེ་སྣོད་ཀྱི་དབུར་འཕགས་པ་འཇམ་དཔལ་ལ་ཕྱག་
འཚལ་ལོ་ཞེས་བསྒྱུར་བྱའི་གཞུང་དེ་སྡེ་སྣོད་གསུམ་གྱི་གང་ཡིན་ཤེས་ཕྱིར་དེ་ལྟར་
སྦྱོར་དགོས་པའི་བཀས་བཅད་པ་མཛད་དོ། 
དྲི་བ། སུམ་ཅུ་པའི་བསྟན་བཅོས་དངོས་ལ་ས་བཅད་ག་ཚོད་དབྱེ་ཡོད་
ད་ལམ་པས་དམ།
ལན། ས་བཅད་གཉིས་ལ་དབྱེ་ཡོད་དེ། གཞུང་སྤྱིའི་ཡན་ལག་ཏུ་
མཆོད་པར་བརྗོད་ཅིང་བཤད་པར་དམ་བཅའ་བ་དང་གཅིག་སྐབས་དོན་སུམ་
ཅུ་པ་ཉིད་རྒྱས་པར་བཤད་པ་དང་གཉིས་སོ། (སི་ཏུའི་ཞལ་ལུང་ལྟར་རོ་)
གཅིག གཞུང་སྤྱིའི་ཡན་ལག་ཏུ་མཆོད་པར་བརྗོད་ཅིང་བཤད་
པར་དམ་བཅའ་བའི་སྐོར།
དྲི་བ། གཞུང་སྤྱིའི་ཡན་ལག་ཏུ་མཆོད་པར་བརྗོད་པ་ལ་དོན་ག་ཚོད་
གསུངས་ཡོད་དམ།
ལན། དོན་བཞི་གསུངས་ཡོད་པ་སྟེ། ༡. དཀོན་མཆོག་གསུམ་ལ་
སྤྱིར་ཕྱག་འཚལ་བ། ༢. བྱེ་བྲག་ཏུ་འཇམ་དཔལ་དབྱངས་ལ་ཕྱག་འཚལ་བ།
༣. དགོས་པའི་དབང་གིས་རྟག་ཞི་བ་ལ་ཕྱག་འཚལ་བ། ༤. དྲིན་གསོ་བ
ཕྱིར་མཁས་པ་སྤྱི་དང་བྱེ་བྲག་ལ་ཕྱག་འཚལ་བའོ། 
དྲི་བ། དཀོན་མཆོག་གསུམ་ལ་སྤྱིར་ཕྱག་འཚལ་བའི་སྐབས་འདིར་རྩ་བ་
ལས་གང་འདྲ་གསུངས་པ་དང་དེར་འགྲེལ་དང་།
ལན། རྩ་བ་ལས། གང་ལ་ཡོན་ཏན་མཆོག་མངའ་བའི། དཀོན་
མཆོག་དེ་ལ་ཕྱག་འཚལ་ལོ། ཞེས་སོ། དེའི་ནང་གི་གང་ནི་སྤྱི་སྒྲའོ། ལ་དང་པོ་
ནི་རྣམ་དབྱེ་བདུན་པ་གནས་གཞིའི་སྒྲའོ། ཡོན་ཏན་ནི་ཕན་ཡོན་ནམ་འབྲས་
བུའི་ཁྱད་པར་ལེགས་པའི་མིང་། མཆོག་ནི་རྩེ་མོ་དང་ཕུལ་དུ་བྱུང་བའི་མིང་
དོན་ཚིག་རྒྱན་ཡང་ཡིན་ནོ། མངའ་བ་ནི་ལྡན་པའམ་ཡོད་པའི་དོན། འི་ནི་
གཞི་མཐུན་གྱི་དྲུག་སྒྲའོ། དཀོན་མཆོག་ནི། རྒྱུད་བླ་མ་ལས་འབྱུང་བ་དཀོན་
ཕྱིར་དྲི་མེད་ཕྱིར། མཐུ་ལྡན་ཕྱིར་དང་འཇིག་རྟེན་གྱི། རྒྱན་གྱུར་ཕྱིར་དང་
མཆོག་ཉིད་ཕྱིར། འགྱུར་བ་མེད་ཕྱིར་དཀོན་ཅོག་ཉིད། ཅེས་འབྱུང་བས་སོ།
དེར་དབྱེ་ན། སངས་རྒྱས་དང༌། ཆོས་དང༌། དགེ་འདུན་ཏེ་དཀོན་མཆོག་
རྣམ་པ་གསུམ་ཡོད་དོ། དེ་ལ་ཞེས་པའི་དེ་ནི་མཁས་དབང་སི་ཏུས་བྱེ་བྲག་ངེས་
བཟུང་གི་སྒྲར་གསུངས་ལ་གཞན་དུ་དེ་ནི་ཐ་སྙད་འདས་མ་ཐག་པར་འདོད།
ལ་གཉིས་པ་དེ་དང་ཕྱག་འཚལ་བའི་དོན་གཉིས་གོང་གི་འགྱུར་ཕྱག་སྐབས་ལྟར་
རོ། དོན་བསྡུ་ན་ཡུལ་གང་ཞིག་ལ་དོན་གཉིས་མཐར་ཕྱིན་པ་དང་། སྤངས་
རྟོགས་དང༌། རིག་གྲོལ་ཏེ་རིམ་པ་བཞིན་རེ་རེའང་ཡོན་ཏན་གྱི་མཆོག་བརྒྱད་
བརྒྱད་མངའ་བའི་སངས་རྒྱས་དང་། ཆོས་དང་། དགེ་འདུན་ཏེ་ངོ་མཚར་
བའི་ཡོན་ཏན་གྱི་ཁྱད་པར་དྲུག་དང་ལྡན་པའི་དཀོན་མཆོག་གསུམ་པོ་དེ་ལ་ཕྱག་
འཚལ་ལོ་ཞེས་སོ།
དྲི་བ། བྱེ་བྲག་ཏུ་འཇམ་དཔལ་དབྱངས་ལ་ཕྱག་འཚལ་བའི་སྐབས་
འདིར་རྩ་བ་ལས་གང་འདྲ་གསུངས་པ་དང་དེར་འགྲེལ་ཚུལ་གང་འདྲ་ཡིན་ནམ།
ལན། རྩ་བར་གང་གིས་སྒྲ་དབྱངས་ཀུན་གསུངས་པའི། འཇམ་
པའི་དབྱངས་ལ་ཕྱག་འཚལ་ལོ། ཞེས་སོ། དེའི་ནང་གི་གང་ནི་གོང་བཞིན་ནོ།
གིས་ནི་བྱེད་སྒྲའོ། གང་གི་སྒྲ་དབྱངས་ཀུན་གསུངས་པའི་དོན་ནི་མཁས་དབང་
སི་ཏུས་སྒྲ་དབྱངས་བརྗོད་པ་ཐམས་ཅད་མ་ལུས་པར་སྟོན་ཅིང་གསུངས་པས་
གསུང་གི་དབང་ཕྱུག་ཆེན་པོར་གྱུར་པ་ཞེས་འགྲེལ་ལ་མཁས་དབང་པྲ་ཏི་པས་སྒྲ་
དབྱངས་ནི་འདིར་དབྱངས་ཡིག་དང་ཞེས་འགྲེལ་ལོ། འི་ནི་གོང་བཞིན་གཞི་
མཐུན་གྱི་དྲུག་སྒྲའོ། འཇམ་པའི་དབྱངས་ལ་ཕྱག་འཚལ་ལོ། ཞེས་པའི་དོན་ནི་
གོང་གི་འགྱུར་ཕྱག་སྐབས་ལྟར་རོ། མདོར་ན། གང་གིས་སྒྲ་དབྱངས་བརྗོད་པ་
ཐམས་ཅད་གསུངས་པས་གསུང་གི་དབང་ཕྱུག་ཏུ་གྱུར་པ་ངག་གི་ཉེས་པའི་རྩུབ་
རེག་དང་བྲལ་ཞིང་འཇམ་པའི་ཡོན་ཏན་དང་ལྡན་པའི་གསུང་དབྱངས་ཀྱི་
བདག་ཉིད་དེ་ལ་ཕྱག་འཚལ་ལོ། ཞེས་སོ།
དྲི་བ། དགོས་པའི་དབང་གིས་རྟག་ཞི་བ་ལ་ཕྱག་འཚལ་བའི་སྐབས་
འདིར་རྩ་བ་ལས་གང་འདྲ་གསུངས་པ་དང་དེར་འགྲེལ་ཚུལ་གང་འདྲ་ཡིན་ནམ།
ལན། རྩ་བར་གང་གིས་མིང་གཞི་སྔོན་གསུངས་པ། རྟག་ཞི་བ་ལ་
ཕྱག་འཚལ་ལོ། ཞེས་སོ། དེའི་ནང་གི་གང་དང་གིས་ནི་གོང་བཞིན་ནོ། མིང་
གཞི་ནི། མིང་ཚིག་བརྗོད་པ་ཀུན་གྱི་གཞིར་གྱུར་པའི་དབྱངས་གསལ་གྱི་ཡི་
གེའོ། མཁས་མཆོག་པྲ་ཏི་པས་མིང་གི་གཞི་ནི་མིང་གང་ལས་བྱུང་བའི་གཞི་སྟེ་
ཀ་ལ་སོགས་པ་ཞེས་འགྲེལ་ལོ། གོང་གི་མཆོད་བརྗོད་གཉིས་པའི་སྐབས་ཀྱི་སྒྲ་
དབྱངས་ནི་ཨཱ་ལི་སྟེ་དབྱངས་ཡིག་ཁོ་ནར་གསུངས་སོ། སྔོན་གསུངས་པ་ནི་དུས་
ཀྱི་སྔ་མར་གསུངས་པའི་དོན་ནོ། རྟག་ཞི་བ་ནི། འཇིག་རྟེན་ན་གྲགས་པའི་
ལྷའི་དབང་པོ་རྟག་ཏུ་ཞི་བ་སྟེ་དབང་ཕྱུག་ལ་གོ། མཁས་དབང་པྲ་ཏི་པས།
རྟག་ཏུ་ཞི་བ་སྟེ་ཁྱབ་འཇུག་གམ་ཚངས་པ་ལ་གསུངས་སོ། གཞན་རྣམས་གོང་
བཞིན་ནོ། མདོར་ན། གང་གིས་མིང་ཚིག་བརྗོད་པ་ཀུན་གྱི་གཞིར་གྱུར་པའི་
དབྱངས་གསལ་གྱི་ཡི་གེ་སྔོན་དུ་གསུང་བ་པོཪ་འཇིག་རྟེན་ན་གྲགས་པ་ལྷའི་
དབང་པོ་རྟག་ཏུ་ཞི་བ་སྟེ་དབང་ཕྱུག་ཆེན་པོ་ལ་ཕྱག་འཚལ་ལོ། ཞེས་སོ།
དྲི་བ། དྲིན་གསོ་བའི་ཕྱིར་མཁས་པ་སྤྱི་དང་བྱེ་བྲག་ལ་ཕྱག་འཚལ་བའི་
སྐབས་འདིར་རྩ་བ་ལས་གང་འདྲ་གསུངས་པ་དང་དེར་འགྲེལ་ཚུལ་གང་འདྲ་
ཡིན་ནམ།
ལན། རྩ་བར། སྡེབ་སྦྱོར་ལེགས་མཛད་མཁས་རྣམས་དང་། བླ་
མ་ལ་ཡང་ཕྱག་འཚལ་ནས། ཞེས་སོ། དེའི་ནང་གི་སྡེབ་སྦྱོར་ཞེས་པ་འདི་ནི་
རིག་གནས་ཆུང་བ་ལྔའི་ཡ་གྱལ་གྱི་སྡེབ་སྦྱོར་ཁོ་ན་མ་ཡིན་གྱི། ཡི་གེའི་སྦྱོར་བ་
ཡིན་ལ་དེ་ཡང་ཡི་གེ་ཕན་ཚུན་རྣམ་དབྱེ་ཚིག་ཕྲད་རྐྱེན་ལ་སོགས་པའི་དབང་
གིས་བསྒྱུར་བ་དང་དབྱེ་བའི་རྣམ་འགྱུར་གྱི་སྒོ་ནས་སྡེབ་ཅིང་སྦྱོར་བས་སྡེབ་སྦྱོར་
ཏེ་སྒྲ་རིག་པ་གཙོ་བོ་དང་དེའི་ཤུགས་ཀྱིས་ཚིག་རྒྱན་གྱི་སྦྱོར་བ་སྙན་དངགས་ཀྱི་
རིག་གནས་དང་ལྕི་ཡང་སོགས་ཀྱི་སྦྱོར་བ་སྡེབ་སྦྱོར་གྱི་རིག་གནས་ཀྱང་བསྡུ་བར་
གསུངས་སོ། ཡང་ནི་སྡུད་པའི་ཚིག་ཕྲད་དེ་གོང་རྣམས་སུ་མ་ཟད་པའོ།
མདོར་ན། སྒྲ་སྐད་ཀྱི་བརྗོད་པ་དང་དོན་སྡེབ་ལེགས་པར་སྦྱོར་བའི་ཚུལ་སྟོན་
པའི་སྒོ་ནས་ཚིག་དོན་གཉིས་ལ་མི་རྨོངས་པའི་ཤེས་རབ་སྐྱེ་ནུས་པའི་གཞུང་རྩོམ་
ཞིང་འདོམས་པར་མཛད་པའི་མཁས་པ་སྤྱི་དང་བྱེ་བྲག་ཏུ་སློབ་དཔོན་ཐོན་མི་
རང་ཉིད་ལ་བཀའ་དྲིན་ཆེ་བའི་བྲམ་ཟེ་ལི་བྱིན་ཀ་ར་དང་ལྷ་རིག་པའི་སེང་གེ་ལ་
སོགས་པའི་བླ་མ་རྣམས་ལའང་ཕྱག་མཛད་པ་སྟེ། ནས་ནི་ལྷག་བཅས་ཀྱི་སྒྲའོ།
དྲི་བ། མཆོད་བརྗོད་བྱེད་དགོས་དོན་གང་ཡིན་ནམ།
ལན། དེ་ཡང་སློབ་དཔོན་ཐོན་མི་ནས་བཟུང་སྟེ་བསྟན་བཅོས་རྩོམ་
པར་གནང་མཁན་རྣམས་ཀྱིས་རང་གི་རིག་ལྷ་དང་བཤེས་གཉེན་དམ་པ་རིག་
པའི་ཤིང་རྟའི་སྲོལ་འབྱེད། ལོ་ཆེན་རྣམས་དང་རྒྱལ་དབང་རིམ་བྱོན་སོགས་ལ་
མཆོད་བརྗོད་བྱེད་སྲོལ་ཡོད་པས་དེས་ན་ཡུལ་གོང་མར་མཆོད་པར་བརྗོད་ནས་
རང་གི་བསོད་ནམས་འཕེལ་བ་དང་བསོད་ནམས་འཕེལ་བའི་མི་དེའི་བསམ་
དོན་བདེ་བླག་ཏུ་གྲུབ་པར་བྱེད་པའི་ཆེད་དུ་མཆོད་པར་བརྗོད་པ་ཡིན་ཞེས་
མཁས་འཇུག་ལས།
བསྟན་བཅོས་བྱེད་པའི་དམ་པ་ཡིས། སྟོན་པ་ལ་ནི་མཆོད་བརྗོད་བྱ།
བསྟན་པ་སྤེལ་ཕྱིར་དག་པའི་ཚིག འདི་ལ་འཐད་པ་བཟང་པོ་མཐོང་། ཞེས་པ་
དང་། མདོ་ལས། རྣམ་དཀར་ལས་རྣམ་གང་བྱེད་པ། དེ་ཡི་ཐོག་མར་རྒྱལ་བ་
མཆོད། ཅེས་གསུངས་སོ།། 
དྲི་བ།བཤད་པར་དམ་བཅའ་བའི་སྐོར་རྩ་བ་ལས་གང་འདྲ་གསུང
ཡོད་དམ། 
ལན། རྩ་བར། བསླབ་པ་ཀུན་གྱི་གཞི་འཛིན་ཅིང་། རིག་བྱེད་སྨྲ་
བ་རྣམས་ཀྱི་རྒྱུ། མིང་ཚིག་བརྗོད་པ་ཀུན་གྱི་གཞི། ཡི་གེའི་སྦྱོར་བ་བཤད་པར་
བྱ། ཞེས་གསུངས། 
དྲི་བ། བསླབ་པ་ཀུན་གྱི་གཞི་འཛིན་ཅིང༌། ཞེས་པའི་ཚིག་རྐང་དེར་
འགྲེལ་དང་།
ལན། བསླབ་པ་གསུམ་ནི་རང་སྡེ་ནང་པའི་ཐེག་པ་གསུམ་གྱི་
བསླབ་པ་ལ་ངོས་འཛིན་དགོས་ཏེ། བསླབ་པ་དེ་ལ་གསུམ་ཡོད་དེ། ཚུལ་
ཁྲིམས་སམ་ཏིང་ངེ་འཛིན་ནམ། ཤེས་རབ་ཀྱི་བསླབ་པ་བཅས་སོ།
ཀུན་ནི་མང་ཚིག་སྟེ་མཐའ་དག་པ་དང་ཕལ་མོ་ཆེའི་དོན་གཉིས་ལ་
འཇུག་པ་ལས་འདིར་ནི་མཐའ་དག་པའི་དོན་ནོ། གྱི་ནི་འབྲེལ་སྒྲ་གཞི་ནི་རྩ་
བའམ་རྒྱུའི་དོན་ནོ།
ཚིག་རྐང་གསུམ་པའི་ཀུན་གྱི་གཞི་ཞེས་པ་གཉིས་ལ་གོང་བཞིན་འགྲེལ་བར་བྱའོ།
འཛིན་པ་ནི་ཡི་གེའི་སྦྱོར་བས་བསླབ་པ་དེ་ཀུན་གྱི་རྩ་བའམ་རྒྱུ་བྱེད་པའི་དོན་ཏེ།
ཡི་གེའི་བྱེད་པ་སྟོན་པའོ། ཅིང་ནི་སྡུད་པའི་སྒྲ་སྟེ་མ་ཟད་ཅེས་པ་དང་མཚུངས་སོ།།
དྲི་བ། བསླབ་པ་གསུམ་ནི་མཐར་སྡེ་སྣོད་གསུམ་གྱི་ནང་དུ་གཏོགས་
སྟངས་གང་འདྲ་རེད་དམ།
ལན། ཚུལ་ཁྲིམས་ཀྱི་བསླབ་པ་ནི་འདུལ་བའི་སྡེ་སྣོད་ཀྱི་ཁོངས་སུ་
གཏོགས་པ་དང་ཤེས་རབ་ཀྱི་བསླབ་པ་ནི་མངོན་པའི་སྡེ་སྣོད་ཀྱི་ཁོངས་སུ་
གཏོགས་པ་དང་ཏིང་ངེ་འཛིན་གྱི་བསླབ་པ་ནི་མདོ་སྡེའི་སྡེ་སྣོད་ཀྱི་ཁོངས་སུ་
གཏོགས་སོ། དེའི་སྐབས་ཀྱི་སྡེ་སྣོད་པའང་གཞུང་ལ་བྱ་སྟེ་བརྗོད་བྱ་བསླབ་པ་
གསུམ་ལ་སྡེ་ཁག་གསུམ་བྱས་པའི་ནང་གི་ཚུལ་ཁྲིམས་ཀྱི་སྡེ་སྟོན་པའི་སྣོད་ལྟ་
བུའི་གཞུང་ནི་འདུལ་བའི་སྡེ་སྣོད་ཡིན་པས་སྡེ་སྣོད་ཅེས་བྱ་སྟེ་གཞན་གཉིས་
ལའང་རིགས་འགྲེ། 
དྲི་བ། བསླབ་པ་གསུམ་ནི་ལྟ་སྒོམ་སྤྱོད་གསུམ་ལ་སྦྱར་ཚུལ་གང་འདྲ་
རེད་དམ།
ལན། བསླབ་པ་གསུམ་ལྟ་གོམ་སྤྱོད་གསུམ་ལ་སྦྱར་ན། 《ཚུལ་
ཁྲིམས་ཀྱི་བསླབ་པས་སྤྱོད་པ་གཙོ་བོར་སྟོན་པ་དང་ཏིང་ངེ་འཛིན་གྱི་བསླབ་པས་
སྒམ་པ་གཙོ་བོར་སྟོན་པ་དང་ཤེས་རབ་ཀྱི་བསླབ་པས་ལྟ་བ་གཙོ་བོར་སྟོན་པ་
ཡིན་ནོ།
དྲི་བ། རྩ་བར། རིག་བྱེད་སྨྲ་བ་རྣམས་ཀྱི་རྒྱུ། ཞེས་པའི་རིག་བྱེད་སྨྲ་
བ་ཞེས་པ་དེ་གང་འདྲ་ཞིག་ལ་ངོས་འཛིན་དགོས་སམ།
ལན། རིག་བྱེད་སྨྲ་བ་ཞེས་པའི་དོན་ནི་གཞན་སྡེ་ཕྱི་རོལ་པས་རིག་
བྱེད་ཀྱི་གཞུང་སྨྲ་བས་རིག་བྱེད་སྨྲ་བ་ཞེས་བརྗོད་ལ། དེ་སྨྲ་བའི་རྒྱུའམ་རྩ་བ་ནི་
ཡི་གེ་ཡིན་ནོ། དེ་ལ་བཞི་སྟེ་མཆོད་སྦྱིན་དང་ངེས་བརྗོད། སྲིད་སྲུང་། སྙན་
ཚིག་གོ། མཆོད་སྦྱིན་ནི་མཐོ་རིས་ཀྱི་ཕྱིར་མཆོད་སྦྱིན་བྱེད་པའོ། ངེས་བརྗོད་
ནི་མིང་ཚིག་གི་ངེས་པ་སྒྲུབ་པའི་སྒྲའོ། སྲིད་སྲུང་ནི་རྒྱལ་སྲིད་ལ་སོགས་པ་སྲུང་
བ་དང་སྤེལ་བའོ། སྙན་ཚིག་ནི་ཚིག་རྒྱན་གྱི་སྦྱོར་བའོ།
དྲི་བ། རྩ་བར། མིང་ཚིག་བརྗོད་པ་ཀུན་གྱི་གཞི། ཡི་གེའི་སྦྱོར་བ་
བཤད་པར་བྱ། ཞེས་པའི་དོན་ལ་འགྲེལ་དང་།
ལན། སྤྱིར་ཡི་གེ་ལས་མིང་དང་མིང་ལས་ཚིག་དང་ཚིག་ལས་
བརྗོད་པ་འབྱུང་བའི་ཕྱིར་འཇིག་རྟེན་དང་འཇིག་རྟེན་ལས་འདས་པའི་མིང་
ཚིག་བརྗོད་པ་ཐམས་ཅད་ཀྱི་གཞིར་གྱུར་པ་ནི་ཡི་གེའི་སྦྱོར་བ་ཡིན་པས་དེ་
བཤད་པར་བྱའོ། ཞེས་སོ། མིང་དང་ཚིག་དང་བརྗོད་པ་གསུམ་གྱི་སྐོར་དང་
ཀུན་གྱི་གཞི་ཞེས་པའི་དོན་གོང་དུ་སྤྲོས་ཟིན་ལ་ཡི་གེའི་སྦྱོར་བ་ཞེས་པའི་དོན་ནི་
ཡི་གེ་ནི་ཀ་ལ་སོགས་པའོ། དེའི་སྦྱོར་བ་ནི་དེ་དག་ཕན་ཚུན་རྣམ་དབྱེ་དང་ཚིག་
ཕྲད་སོགས་ཀྱི་སྦྲེལ་ཞིང་སྦྱོར་བའོ།  
དྲི་བ། བཤད་པར་དམ་བཅའ་བ་འདིས་ཞར་ལ་སུམ་ཅུ་པའི་གཞུང་
འདིའི་དགོས་སོགས་ཆོས་བཞིའང་བསྟན་ཡོད་པས་གང་དག་ཡིན་ནམ། ཆ
ལན། བརྗོད་བྱ། དགོས་པ། ཉིང་དགོས། འབྲེལ་བ་བཅས་
བཞི་ལ་དགོས་སོགས་ཆོས་བཞི་ཟེར་ཞིང་། སྐབས་འདིར་བོད་ཀྱི་ཡི་གེའི་སྦྱོར་
བ་བྱེད་ཚུལ་བཤད་པ་ནི་བརྗོད་བྱ་དེ་ཤེས་པས་གཙུག་ལག་གཉིས་ཀྱི་བླང་དོར་
ལ་མི་རྨོངས་པ་ནི་དགོས་པ། དེ་ལྟར་ཉམས་སུ་བླངས་པས་མཐར་ཐུག་རྣམ་
མཁྱེན་ཐོབ་པ་ནི་ཉིང་དགོས། དེ་དག་ཕྱི་མ་ཕྱི་མ་སྔ་མ་སྔ་མ་ལྟོས་ཤིང་འབྲེལ་བ་
ནི་འབྲེལ་བའོ།
དྲི་བ། བཤད་པར་དམ་བཅའ་བའམ་རྩོམ་པར་དམ་བཅའ་བྱེད་དགོས་
དོན་གང་ཡིན་ནམ།
ལན། འདིར་སྐབས་བབ་སུམ་ཅུ་པའི་གཞུང་འདི་ཉིད་མཐར་ཕྱིན་
བརྩམས་གནང་རྒྱུའི་ཁས་ལེན་དམ་བཅའ་བྱས་པའི་དོན་ནོ། དམ་བཅའ་ནི་ས་
པཎ་གྱིས་དམ་པ་མང་པོ་ཁས་འཆེ་མི་བྱེད་ལ། གལ་ཏེ་དཀའ་བའི་ཁས་ནི་
བླངས་འགྱུར་ན། རྡོ་ལ་རི་མོ་བཀོད་པ་ཇི་བཞིན་དུ། ཤེ་ཡང་གཞན་དུ་འདོར་
བར་མི་འགྱུར་རོ། ཞེས་གསུངས་པ་ལྟར་རྩོམ་པ་མཐར་ཕྱིན་པར་བྱེད་པའི་དོན་
ནོ།
དྲི་བ།། འདིའི་སྐབས་ཀྱི་གཙུག་ལག་གཉིས་ནི་གང་ལ་ངོས་འཛིན་དགོས་
སམ། 
ལན། མཁས་དབང་སི་ཏུས་ནང་པའི་བསླབ་པ་གསུམ་དང་། ཕྱི་
རོལ་པའི་རིག་བྱེད་སོགས་གཙུག་ལག་གཉིས་ལ་ངོས་འཛིན་དགོས་པར་
གསུངས། 
གཉིས། སྐབས་དོན་སུམ་ཅུ་པ་ཉིད་རྒྱས་པར་བཤད་པའི་སྐོར།
༢ ཀ། ཡི་གེའི་སྦྱོར་བ་རྒྱས་པར་བཤད་པའི་སྐོར།
དྲི་བ། ཡི་གེའི་སྦྱོར་བ་རྒྱས་པར་བཤད་པ་ལ་སི་ཏུའི་ཞལ་ལུང་ལས་དོན་
ག་ཚོད་གསུངས་ཡོད་དམ།
ལན། ༡. སྦྱར་བྱ་ཡི་གེའི་སྤྱིའི་རྣམ་གཞག་བཤད་པ། ༢. སྦྱོར་
ཚུལ་ཚིག་ཕྲད་ཀྱི་འཇུག་པ་བཤད་པའོ།
དང་པོ། སྦྱར་བྱ་ཡི་གེའི་རྣམ་གཞག་གི་སྐོར།
དྲི་བ། སྦྱར་བྱ་རྩ་བའི་ཡི་གེ་ལ་ག་ཚོད་ཡོད་དམ།
ལན། སྦྱར་གཞི་ཀ་མད་སུམ་ཅུ་ལ་སྦྱར་བྱ་དབྱངས་བཞི་དང་།
སྔོན་འཇུག་ལྔ། རྗེས་འཇུག་བཅུ། ཡང་འཇུག་གཉིས། མགོ་ཅན་གསུམ།
འདོགས་ཅན་བཞི་བཅས་ཡོད་དོ།
དྲི་བ། རྩ་བར་“ཡི་གེ་ཨཱ་ལི་ཀཱ་ལི་གཉིས།”ཞེས་པ་དེར་འགྲེལ་དང་།
ལན། རྒྱ་བོད་ཀྱི་ཁྱད་པར་མ་ཕྱེ་བར་སྤྱིར་ཡི་གེ་ཙམ་ལ་དབྱེ་ན་ཨཱ་
ལི་སྟེ་ཨ་ཕྲེང་དབྱངས་དང་ཀཱ་ལི་སྟེ་ཀ་འཕྲེང་གསལ་བྱེད་གཉིས་སུ་ཡོད་ཅེས་
པའི་དོན་ནོ།
དྲི་བ། རྩ་བར། ཨཱ་ལི་གསལ་བྱེད་ཨི་སོགས་བཞི། ཀཱ་ལི་སུམ་ཅུ་ཐམ་
པའོ། ཞེས་པར་འགྲེལ་དང་། སྐབས་འདིར་ལྗོན་དབང་ལས་གང་འདྲ་
གསུངས་ཡོད་དམ།
ལན། བྱེ་བྲག་ཏུ་བོད་ཡིག་ལ་ནི་ལེགས་སྦྱར་གྱི་ཨཱ་ལིའི་བྱ་བ་གསལ་
པར་མཚོན་པར་བྱེད་པའི་ཡི་གེ་ཨི་ཨུ་ཨེ་ཨོ་བཞི་དང་། ཀཱ་ལི་མཚོན་པར་བྱེད་
པ། ཀ་ཁ་ག་ང་། ཅ་ཆ་ཇ་ཉ། ཏ་ཐ་ད་ན། པ་ཕ་བ་མ། ཙ་ཚ་ཛ་ཝ། ཞ་ཟ་
འ་ཡ། ར་ལ་ཤ་ས། ཧ་ཨ་སྟེ་སུམ་ཅུ་ཐམ་པ་ཡོད་དོ་ཞེས་པའོ། ལྗོན་དབང་
ལས།
དབྱངས་ཀྱི་བྱ་བ་གསལ་པོ་རུ། བྱེད་པ་ཨི་ཨུ་ཨེ་ཨོ་བཞི། གསལ་བྱེད་ཀ་
སོགས་སུམ་ཅུ་ཡིན། ཞེས་སོ།
དྲི་བ། རྩ་བར། ཨཱ་ལི་གསལ་བྱེད་ཨི་སོགས་བཞི། ཞེས་པའི་གསལ་
བྱེད་དེ་ཀ་སོགས་གསལ་བྱེད་སུམ་ཅུ་ལ་ངོས་འཛིན་དགོས་སམ་མི་དགོས། རྒྱུ་
མཚན་གང་ཡིན་ནམ།
ལན། ཀ་སོགས་གསལ་བྱེད་སུམ་ཅུ་ལ་ངོས་འཛིན་མི་དགོས་རྒྱུ་
མཚན་ནི། ཨཱ་ལིའི་བྱ་བ་གསལ་བར་མཚོན་པར་བྱེད་པའི་ཡི་གེ་ཨི་ཨུ་ཨེ་ཨོ་བཞི་
དྲི་བ། ཨཱ་ལིའི་ཨཱ་དང་ཀཱ་ལིའི་ཀཱ་གཉིས་ལ་གཤམ་དུ་འ་ཆུང་རེ་རྒྱག་
དགོས་དོན་གང་ཡིན་ནམ།
ལན། ཐོན་མིའི་ཞལ་ལུང་ལས། ལེགས་སྦྱར་སྐད་དུ་ཨཱ་ལི་ཞེས་པ་
ཕྲེང་བ་སྟེ་གྲལ་བསྒྲིགས་པའི་མིང་ཡིན། ཨ་དང་ཨཱ་ལི་སྒྲ་མདོ་ལྟར་འདྲ་བའི་ཡི་
གེ་འདུས་པ་ལ་རིང་པོའོ། ཞེས་མཚམས་སྦྱར་བས་ཨ་སྔོན་མ་རིང་བོར་གྱུར་
ཅིང་ཕ་རོལ་གྱི་ཨཱ་ཕྱིས་པས་ཨཱ་ལི་གྲུབ་དེ་བཞིན་ཀ་དང་ཨཱ་ལི་མཚམས་སྦྱར་བས་
ཀཱ་རིང་བོར་གྱུར་ཅིང་ཕ་རོལ་གྱི་ཨཱ་ཕྱིས་པས་ཀཱ་ལི་གྲུབ་པ་ཡིན་ནོ། དེའི་ཕྱིར་ཨཱ་
ལི་དང་ཀཱ་ལིའི་སྐབས་སུ་རིང་ཆ་ཡོད་པ་དང་ཨ་ཕྲེང་དང་ཀ་ཕྲེང་ཞེས་པའི་
སྐབས་སུ་རིང་ཆ་མི་ཐོབ་པ་ནི་དེའི་གནད་ཀྱིས་བྱུང་བ་ཡིན་ནོ། ཞེས་གསུངས།
དྲི་བ། རྒྱ་གར་གྱི་དབྱངས་ལ་ཨ་ཡིག་ཡོད་པ་ལས་ཨཱ་ལི་སྟེ་ཨ་ཕྲེང་ཞེས་
བཏགས་ལ་བོད་ཀྱི་དབྱངས་ལ་ཨ་ཡིག་མེད་པ་ལ་ཨཱ་ལི་སྟེ་ཨ་ཕྲེང་ཞེས་བཏགས་
དགོས་དོན་གང་ཡིན་ནམ།
ལན། སུམ་འགྲེལ་ཀུན་བཟང་དགོངས་རྒྱན་ལས། བོད་ཀྱི་
དབྱངས་ལ་ཨ་ཡིག་མེད་པས་ཨ་ཕྲེང་གི་དོན་དངོས་སུ་མེད་ཀྱང་རྒྱ་གར་གྱི་
དབྱངས་ལ་ཨ་ཡིག་ལ་སོགས་པའི་ཕྲེང་བ་དངོས་སུ་ཡོད་པས་དེ་ལ་ཨ་ཕྲེང་ཞེས་
བཏགས་པ་བཞིན་དུ་བོད་ཀྱི་ཨི་ལ་སོགས་པ་ཡང་དེའི་ནང་ནས་ཕྱུངས་ཤིང་དེ་
དང་ཆ་མཐུན་པས་ཨཱ་ལི་ཞེས་གདགས་སུ་རུང་བ་དང་འོག་ནས་དེ་ལ་ཨཱ་ལི་བཞི་
པ་སྦྱར། ཞེས་སོགས་བྱུང་བ་ན་ཨཱ་ལིའི་ཐ་སྙད་བཏགས་པའི་ཨི་སོགས་བཞི་པོ་
ཅི་རིགས་གོ་བའི་ཆེད་དུ་གསུངས་སོ།
དྲི་བ། དབྱངས་ཀྱི་མིང་གི་རྣམ་གྲངས་དང་དེའི་མཚོན་རྟགས་གང་དེ་
དག་ལ་ཐ་སྙད་གང་བཏགས་སམ། 
ལན། ༡. དེ་ལ་དབྱངས་དང་ཨཱ་ལི་ཨ་ཕྲེང་ཞེས་དོན་གཅིག་མིང་
གི་རྣམ་གྲངས་ཡིན་ནོ།། ༢. དེའི་མཚོན་རྟགས་བཅས་ཡིན་ཞིང་། ༣. དེ་དག་
ལ་རིམ་བཞིན། གི་གུ་དང་། ཞབས་ཀྱུ་དང༌། འགྲེང་བུ་དང༌། ན་རོ་ཞེས་ཐ་
སྙད་བཏགས་སོ། ཚུགས་ཐུང་སྐབས་མཚོན་བྱེད་དབྱངས་བཞི་ལ་ཡང་གཏམ་
འདི་འདྲ་ཡོད་དེ་གི་གུ་ལྷ་ཡི་ཕྱག་མཛུབ་འདྲ། ཞབས་ཀྱུ་སྒོ་ང་ཕྱེད་ཤག་འདྲ།
འགྲེང་བུ་ལྕགས་ཀྱུ་བཀུག་པ་འདྲ། ན་རོ་རྒོད་པོ་ལྡིང་བ་འདྲ་ཞེས་གསུངས་སོ།

དྲི་བ། གསལ་བྱེད་ཀྱི་མིང་གི་རྣམ་གྲངས་དང་དེ་ལ་ཡིག་འབྲུ་ག་ཚོད་
ཡོད་དམ།
ལན། ༡. དེ་ལ་གསལ་བྱེད་དང་། མིང་གཞི། ཀཱ་ལི་ཀ་ཕྲེང་།
ཀ་མད་བཅས་དོན་གཅིག་མིང་གི་རྣམ་གྲངས་སོ།
༢. དེ་དག་ལས་( ༡) གསལ་བྱེད་ཀྱི་མཚན་ཉིད་གོང་དུ་སྤྲོས་ཟིན།
(༢) མིང་གཞི་ནི་མིང་གི་ཆེད་དུ་སྔོན་རྗེས་གཉིས་ཀྱི་འཇུག་ཡུལ་དུ་གྱུར་པའི་
གཞི་ཡིན་པས་ན་མིང་གཞིའོ། ༣
ོ (༣) ཀཱ་ལི་ནི་རྒྱ་གར་གྱི་གསལ་བྱེད་ལ་མིང་འདོགས་པ་ལྟར་བོད་ཀྱི་
གསལ་བྱེད་སུམ་ཅུར་ཀཱ་ལི་ཞེས་མིང་བཏགས་པའོ།
(༤) ཀ་ཕྲེང་ནི་གསལ་བྱེད་སུམ་ཅུ་ཕྲེང་བ་ལྟར་གྲལ་བསྒྲིགས་པའི་དོན་
ནོ།
(༥) ཀ་མད་ནི་ཀ་ནས་བགྲངས་པའི་ཡིག་འབྲུ་སུམ་ཅུར་བརྗོད་པ
ཀ་མད་སུམ་ཅུ་ཞེས་བརྗོད་དོ།
དྲི་བ། རྩ་བར། དེ་ལ་རྗེས་འཇུག་བཅུ་ཡིན་ཏེ། ཞེས་པའི་དེ་སྒྲ་དེ་
གང་ལ་བསྙེགས་སམ།
ལན། ཀཱ་ལི་སྟེ་གསལ་བྱེད་སུམ་ཅུ་ལ་དེ་སྒྲ་བསྙེགས་པའོ།
དྲི་བ། རྩ་བར། དེ་ལས་ལྔ་ནི་སྔོན་དུའང་འཇུག ཅེས་པའི་དེ་སྒྲ་དེ་
གང་ལ་བསྙེགས་སམ། 
ལན། བཤད་མ་ཐག་པའི་རྗེས་འཇུག་གི་ཡི་གེ་བཅུ་ལ་དེ་སྒྲ་
བསྙེགས་པའོ།
དྲི་བ། རྩ་བར། མི་འཇུག་པ་ནི་ཉི་ཤུའོ། ཞེས་པའི་དོན་གང་ཡིན་
ནམ།
ལན། སྔོན་རྗེས་གཉིས་བསལ་བའི་ལྷག་མ་སྔོན་རྗེས་གང་དུའ ང་མི་
འཇུག་པའི་ཡི་གེ་ཉི་ཤུ་ཐམ་པའོ། ཞེས་པའི་དིན་བསྟན།
དྲི་བ། རྩ་བར། ཀཱ་ལི་ཕྱེད་དང་བརྒྱད་སྡེ་ནི། བཞི་བཞི་དག་ཏུ་ཕྱེ་བ་
ལས། ཞེས་པར་འགྲེལ་དང་།
ལན། ཀཱ་ལི་སུམ་ཅུ་དེ་རྣམས་ཀ་སྡེ་དང༌། ཅ་སྡེ། ཏ་སྡེ། པ་སྡེ།
ཙ་སྡེ། ཞ་སྡེ། ར་སྡེ་སྟེ་སྡེ་པ་རངས་པོ་བདུན་དང་ཧ་སྡེ་ཕྱེད་དུ་བྱས་ནས་ཕྱེད་
དང་བརྒྱད་ཀྱི་སྡེ་ཚན་དུ་བགོས་པ་ནི། སྡེ་པ་རེར་ལ་ཡི་གེ་བཞི་བཞི་རུ་ཕྱེ་བ་
ཡིན་ཅིང་། ལས་ནི་འབྱུང་ཁུངས་ཀྱི་སྒྲའོ།
དྲི་བ། རྩ་བར། དང་པོ་གསུམ་པ་བཞི་པ་ལས། མས་གཉིས་དྲུག་པའི་
གསུམ་པ་དང་། བདུན་པ་ལ་ནི་ཤ་མ་གཏོགས། རྗེས་འཇུག་ཡི་གེ་བཅུ་རུ་
འདོད། ཅེས་པར་འགྲེལ་དང༌། སྐབས་འདིར་ལྗོན་དབང་ལས་གང་འདྲ་
གསུངས་ཡོད་དམ།  
ལན། དེར་འགྲེལ་ཚུལ་ནི་གོང་དུ་རྗེས་འཇུག་བཅུ་ཞེས་བཤད་པ་
དེ་གང་ཞེ་ན་སྡེ་པ་དང་པོ་ཀ་སྡེ་དང་། གསུམ་པ་ཏ་སྡེ། བཞི་པ་པ་སྡེ་རྣམས་ཀྱི་
མས་མའམ་འོག་མའི་ཡི་གེ་གཉིས་གཉིས་ཏེ། ག་ང་། ད་ན། བ་མ་རྣམས་དང་
སྡེ་པ་དྲུག་ཞ་སྡེའི་གསུམ་པ་འ་དང༌། སྡེ་པ་བདུན་པ་ར་སྡེ་ལས་ནི་ཤ་མ་
གཏོགས་པའི་ལྷག་མ་ར་ལ་ས་གསུམ་མོ། དེ་དག་མིང་གཞིའི་ཡི་གེ་ཐམས་ཅད་
ཀྱི་རྗེས་སུ་འཇུག་པའི་ཕྱིར་རྗེས་འཇུག་ཅེས་བྱ་ཞིང་། ཡི་གེའི་གྲངས་ནི་བཅུ་
ཉིད་དུ་ངེས་པ་ཡིན་ནོ། སྐབས་འདིར་ལྗོན་དབང་ལས། ག་ང་ད་ན་བ་མ་འ།
ར་ལ་ས་རྣམས་རྗེས་འཇུག་བཅུ། ཞེས་གསུངས་སོ།
༢ དྲི་བ། རྩ་བར། རྗེས་འཇུག་ཡི་གེ་བཅུ་པོ་ལས། དང་པོ་གསུམ་པ་ལྔ་
པ་དྲུག བདུན་པ་རྣམས་ནི་སྔོན་དུའང་འཇུག ཅེས་པར་འགྲེལ་དང་།
སྐབས་འདིར་ལྗོན་དབང་ལས་གང་འདྲ་གསུངས་ཡོད་དམ།
ལན། འགྲེལ་ཚུལ་ནི། གོང་དུ་སྔོན་འཇུག་ལྔ་ཞེས་མདོར་བསྟན་
པ་དེ་དག་གང་ཞེ་ན། རྗེས་འཇུག་ཡི་གེ་བཅུ་པོ་དེ་དག་ཉིད་ལས་དང་པོ་ག་
དང་། གསུམ་པ་ད། ལྔ་པ་བ། དྲུག་པ་མ། བདུན་པ་འ་རྣམས་ནི་རྗེས་སུ་
འཇུག་པར་མ་ཟད་སྔོན་དུའང་འཇུག་པས་སྔོན་འཇུག་ཅེས་བྱ་སྟེ་ཡི་གེའི་གྲངས་
ལྔ་ཉིད་དུ་ངེས་པ་ཡིན་ནོ། སྐབས་འདིར་ལྗོན་དབང་ལས། ག་ད་བ་མ་འ་སྔོན་
འཇུག ཅེས་གསུངས་སོ། 
དྲི་བ། རྩ་བར། མིང་གཞི་གཉིས་སམ་སུམ་སྦྲེལ་ལམ། དེ་ལ་དབྱངས་
ཀྱི་བཞི་ལྡན་ཡང་། གང་དུའང་འཇུག་མིན་སྦྱར་བའང་མིན། ཞེས་པར་འགྲེལ་
དང་། 
ལན། འགྲེལ་ཚུལ་ནི་སྔོན་རྗེས་གཉིས་བསལ་བའི་ལྷག་མ་མིང་གཞི་
ཁོ་ན་ཡིན་པ། ཀ་ཁ། ཅ་ཆ་ཇ་ཉ། ཏ་ཐ། པ་ཕ། ཙ་ཚ་ཛ་ཝ། ཞ་ཟ་ཡ།
ཤ། ཧ་ཨ་སྟེ་ཡི་གེ་ཉི་ཤུ་ཐམ་པ་ནི་ཚེག་བར་གཅིག་ཏུ་ཁ་ཅ་ཀ་ཆ་ལྟ་བུ་གཉིས་
སམ། ཀཆཇཛ། ཁཆཉ་ལྟ་བུ་གསུམ་སྦྲེལ་ལམ་དེ་ལ་དབྱངས་ཨི་སོགས་གང་རུང་
རེ་སྦྱར་བའི་བཞི་ལྡན་དུ་བྱས་པ། ཀཆིཇ། འཁཧུ ཀ་ལྟ་བུ་ཡིན་ན་ཡང་དེ་ནི་
གངས་ལྗོངས་སུ་གྲགས་པའི་བརྡ་དང་ཐ་སྙད་གང་དུའང་འཇུག་པ་མིན་པས་
ཐོན་མི་བདག་གིས་སྦྱར་བའང་མིན་ནོ། ཞེས་སོ།
དྲི་བ། མིང་གཞི་ཁོ་ནའི་ཡི་གེ་ག་ཚོད་ཡོད་དམ། དེ་རྣམས་ལ་ཁོ་ན་
ཞེས་བརྗོད་དགོས་དོན་ཅི།
ལན། སྔོན་རྗེས་གཉིས་བསལ་བའི་རྗེས་ཀྱི་ཡི་གེ་ཉི་ཤུ་ཐམ་པ་དེར་
ང་གཞི་ཁོ་ན་ཞེས་བརྗོད་ལ་དེ་རྣམས་ལ་ཁོ་ན་བརྗོད་དོན་ནི་སྔོན་རྗེས་གཉིས་
གང་དུའང་མི་འཇུག་པས་མིང་གཞི་ཁོ་ན་ཞེས་ཟེར་རོ།(མིང་གཞི་རྐྱང་པ་
དང་མི་འཇུག་པའི་ཡི་གེ་མིང་གཞི་ཁོ་ན་གསུམ་དོན་གཅིག་ཡིན་ནོ།)
དྲི་བ། རྩ་བར། “གང་གིས་མིང་གཞི་སྔོན་གསུངས་པ།”ཞེལ་པའི་
མིང་གཞི་དེ་དང་རྩ་བར་“ མིང་གཞི་གཉིས་སམ་སུམ་སྦྲེལ་ལམ།”ཞེས་པའི་མིང་
གཞི་དེ་གཉིས་སོ་སོར་གང་འདྲ་ཞིག་ལ་ངོས་འཛིན་དགོས་སམ།
ལན། དེའི་སྐབས་ཀྱི་མིང་གཞི་ཞེས་པ་སྔ་མ་ནི་སི་ཏུའི་ལུགས་
བཞིན་བྱས་ན་མིང་ཚིག་བརྗོད་པ་ཀུན་གྱི་གཞིར་གྱུར་པའི་དབྱངས་གསལ་གྱི་ཡི་
གེ་ལ་ཟེར། ཕྱི་མའི་མིང་གཞི་ཞེས་པ་ནི་སྔོན་རྗེས་གཉིས་བསལ་བའི་རྗེས་ཀྱི་
མིང་གཞི་ཁོ་ནའི་ཡི་གེ་ཉི་ཤུ་ཐམ་པ་དེར་ངོས་འཛིན་དགོས་སོ།
དྲི་བ། ཁ་ཅིག་གིས་མིང་དང་མིང་གཞི་གཉིས་ཀ་ཡིན་པར་ཁ་ང་ཆ་ཇ་ཉ་
ཕ་མ་ཡ་ར་ལ་ཤ་ས་བཅས་བཅུ་གཉིས་བཞག་གི་འདུག་པས་བཞེད་ཚུལ་འདི་
འགྲིག་གམ། 
ལན། བཞེད་ཚུལ་དེ་མི་འགྲིག གང་ལ་ཞེ་ན། དེ་རྣམས་མིང་
གཞི་ཡིན་པར་འདོད་ཀྱང་མིང་ཡིན་པར་མི་འདོད་དེ་མིང་གི་མཚན་ཉིད་དུ་ཡི་
གེ་གཉིས་ཡན་བསྡུས་པས་དོན་གྱི་ངོ་བོ་ཙམ་སྟོན་པའི་སྒྲ་དེ་མིང་གི་མཚན་ཉིད་
དུ་འཇོག་པ་དང་སུམ་ཅུ་པར་རྗེས་འཇུག་བཅུ་པོ་མ་ཞུགས་ན། མིང་གཞན་
སྦྱོར་བ་ཡོད་མི་སྲིད། ཅེས་དང་རྟགས་འཇུག་པར་ཕོ་ཡིག་དེ་དག་རྣམས་ལ་
ཡང་། འཇུག་པར་བཅས་པ་མེད་ན་ནི། མིང་དང་ཚིག་ཀྱང་གསལ་མི་ནུས།
ཞེས་གསུངས་ལ་གོང་འཁོད་ཁ་ལྟ་བུ་ནི་ཞལ་གྱི་ཁ་ལ་གོ་དགོས་ཀྱང་དེ་ནི་ཡི་གེ་
གཉིས་ལས་གྲུབ་སྟེ་དེར་རྗེས་འཇུག་འ་ཞུགས་ཡོད་པའི་ཕྱིར་རྗེས་འཇུག་འ་ཡིག་
འདི་ཡི་གེ་ཟོར་ཡང་པའི་ཆེད་དུ་མ་བྲིས་པ་ཡིན་གྱིས་དོན་ཐོབ་ལ་ཡོད་དོ།
དྲི་བ། སུམ་ཅུ་པའི་རྩ་བར་ཡང་འཇུག་གསུངས་མེད་ཀྱང་ལྗོན་དབང་
དུ་གང་འདྲ་གསུངས་ཡོད་དམ།
ལན། ལྗོན་དབང་ལས། ད་དང་ས་གཉིས་ཡང་འཇུག་སྟེ། ད་ནི་
ན་ར་ལ་གསུམ་དང་། ས་ནི་ག་ང་བ་མར་འཐོབ། ཅེས་གསུངས་སོ།
དྲི་བ། འོ་ན་རྗེས་འཇུག་ན་ར་ལ་གསུམ་གྱི་རྗེས་སུ་ཡང་འཇུག་ད་ཡིག་དེ་
ཐོབ་ནའང་ཕྱིས་སུ་བྲིས་དོན་མེད་པའི་དོན་ཅི། 
ལན། དེ་ནི་སྐད་གསར་བཅད་ཀྱི་སྐབས་སུ་ད་དྲག་དེ་ཡི་གེ་ཟོར་
ཡངས་པར་བྱས་ནས་དངོས་སུ་བྲིས་སྲོལ་མེད་ཀྱང་དོན་དུ་དཔེར་ན། ཤིན་ཏུ་
ལེགས། ཕ་མ་མཇལ་ཏོ་ལྟ་བུས་ཕྲད་ཏུ་དང་ཏོ་གཉིས་ཀྱི་ཤུགས་ལས་ཡང་
འཇུག་ད་ཡིག་དེ་དོན་ཐོབ་ཏུ་ཡོད་པར་ཤེས་པར་བྱ་དགོས་སོ།
དྲི་བ། མིང་གཞི་ཁོ་ན་དང་རྗེས་འཇུག་གཉིས་ལ་མུ་ག་ཚོད་གྲུབ་བམ།
ལན། དེ་གཉིས་ལ་མུ་གསུམ་གྲུབ་སྟེ། (༡)མིང་གཞི་ཁོ་ན་ཡིན་
ལ་རྗེས་འཇུག་མ་ཡིན་པའི་མུ་སྔོན་རྗེས་བསལ་བའི་རྗེས་ཀྱི་མིང་གཞི་ཡི་གེ་ཉི་ཤུ་
དེའོ། (༢)རྗེས་འཇུག་ཡིན་ལ་མིང་གཞི་ཁོ་ནའི་ཡི་གེ་མ་ཡིན་པའི་མུ་རྗེས་
འཇུག་བཅུའོ། (༣)གཉིས་ཀ་མ་ཡིན་པའི་མུ་དབྱངས་བཞི་ལྟ་བུའོ། གཉིས་
ཀ་ཡིན་པའི་མུ་མེད་དོ།
དྲི་བ། སྔོན་འཇུག་དང་རྗེས་འཇུག་གཉིས་ལ་མུ་ག་ཚོད་གྲུབ་བམ།  ཿ
ལན། དེ་གཉིས་ལ་མུ་གསུམ་གྲུབ་སྟེ། (༡) རྗེས་འཇུག་ཡིན་ལ་
སྔོན་འཇུག་མ་ཡིན་པའི་མུ། ང་ན་ར་ལ་ས་ལྔའོ། (༢)གཉིས་ཀ་ཡིན་པའི་མུ་
ག་ད་བ་མ་འ་ལྔའོ། (༣)གཉིས་ཀ་མ་ཡིན་པའི་མུ་མིང་གཞི་ཁོ་ནའི་ཡི་གེ་ཉི་
ཤུའོ།
སྔོན་འཇུག་ཡིན་ལ་རྗེས་འཇུག་མ་ཡིན་པའི་མུ་མེད་དོ།
དྲི་བ། སྔོན་འཇུག་དང་ཡང་འཇུག་གཉིས་ལ་མུ་ག་ཚོད་གྲུབ་བམ།
ལན། དེ་གཉིས་ལ་མུ་བཞི་གྲུབ་སྟེ། (༡)སྔོན་འཇུག་ཡིན་ལ་ཡང་
འཇུག་མ་ཡིན་པའི་མུ་ག་བ་མ་འ་བཞི་འོ། (༢)ཡང་འཇུག་ཡིན་ལ་སྔོན་འཇུག་
མིན་པའི་མུ་ས་ཡིག་རྐྱང་པའོ། (༣)གཉིས་ཀ་ཡིན་པའི་མུ་ད་ཡིག་གོ། (༤)
གཉིས་ཀ་མ་ཡིན་པའི་མུ། ང་ན་ར་ལ་སོགས་སོ། 
དྲི་བ།མཁན་པོས་ཡི་གེ་སྲོག་ལྡན་སྲོག་མེད་ཀྱི་རྣམ་གཞག་མ་མཛད་ན་
འོག་ཏུ་དེ་ལ་ཨཱ་ལི་བཞི་པ་སྦྱར་སོགས་ལ་ཇི་ལྟར་འགྲེལ་ལམ། .26 %
ལན། མཁས་དབང་སི་ཏུས་དེ་ནི་སྲོག་མེད་ལ་ཨཱ་ལི་ཞུགས་པའི་
དོན་མ་ཡིན་ཡི་ཀཱ་ལི་དེ་དག་ཉིད་ལ་ན་རོ་སོགས་སྦྱར་བའི་དོན་ཡིན་ཏེ། གི་གུ།
ཞབས་ཀྱུ། འགྲེང་བུ། ན་རོ་བཞི་ལས་ཨི་ཨུ་ཨེ་ཨོ་བཞིར་བཏགས་པའི་ཕྱིར།
དེ་དག་གིས་ཀ་ལྟ་བུའི་སྒྲའི་ངོ་བོ་དེར་ཀི་ཀུ་ཀེ་ཀོ་སོགས་སྒྲའི་ཁྱད་པར་གཞན་
ཞིག་སྐྱེད་ནུས་པས་ཨཱ་ལིའི་བྱ་བ་གསལ་བར་མཚོན་ནུས་པ་ཙམ་དགོངས་ནས་ཨཱ་
ལིའི་སྒྲ་ཡང་གསུངས་པའི་ཕྱིར་རོ། དངོས་སུ་འདིར་ཨཱ་ལི་སྲོག་ཞུགས་ཀྱི་རྣམ་
གཞག་མ་མཛད་ཀྱང་མཚོན་བྱེད་འདི་ཙམ་ལ་བརྟེན་ནས་དབྱངས་ཀྱི་བྱ་བ་
གསལ་བར་མཚོན་ནུས་པ་ལ་དགོངས་པའི་ཕྱིར་རོ། ཞེས་གསུངས།
དྲི་བ། བསྟན་བཅོས་སུམ་ཅུ་པ་དེར་སྦྱར་བྱ་དང་། སྦྱོར་ཚུལ་གཉིས་
གསུངས་པ་སོ་སོར་གང་འདྲ་ཞིག་ལ་ངོས་འཛིན་དགོས་སམ། ་ཆ་
ལན། སྦྱར་བྱ་ཞེས་པའི་དོན་གོང་དུ་སོང་ལ་སྦྱོར་ཚུལ་ནི་ཕྲད་རྣམ་
དབྱེ་ལ་སོགས་པའི་སྦྱོར་བའི་ཚུལ་བཤད་པར་ངོས་འཛིན་དགོས་སོ།

དྲི་བ། སྦྱོར་ཚུལ་ཚིག་ཕྲད་ཀྱི་འཇུག་པ་བཤད་པ་ལ་དོན་ག་ཚོད་ཡོད་
ལན། དོན་གཉིས་ཏེ། ༡. རྗེས་འཇུག་ལ་ལྟོས་པའི་ཕྲད་རྣམ་དབྱེ་
དང་བཅས་པ་བརྒྱད་བཤད་པ་དང་། ༢. རྗེས་འཇུག་ལ་མ་ལྟོས་པའི་ཕྲད་རང་
དབང་ཅན་དྲུག་བཤད་པའོ།
དྲི་བ། གོང་གི་ཕྲད་དང་རྣམ་དབྱེ་བཅུ་བཞི་པོ་ལས། སྒྲ་དང་དོན་གྱི་
སྦྱོར་བ་ཡོད་མེད་གང་འདྲ་རེད་དམ།
ལན། ཕྲད་རྣམ་དབྱེ་བཅུ་བཞི་པོ་ལས་རྗེས་འཇུག་ལ་ལྟོས་དགོས་
པའི་ཕྲད་དང་རྣམ་དབྱེ་གང་ཡིན་རུང་སྒྲ་ཡི་སྦྱོར་བ་དང་དོན་གྱི་སྦྱོར་བ་གཉིས་
ཡོད་པ་དང་དེ་བཞིན་རྗེས་འཇུག་ལ་ལྟོས་མི་དགོས་པའི་ཕྲད་དང་རྣམ་དབྱེ་གང་
ཡིན་རུང་དོན་གྱི་སྦྱོར་བ་ལས་སྒྲ་ཡི་སྦྱོར་བ་ནི་མེད་དོ།
དྲི་བ། ” གཞན་དུ་རྣམ་དབྱེ་བརྒྱད་ཅེས་པའང་ཕྲད་རྣམ་དབྱེ་བཅུ་བཞི་
འདིའི་ཁོངས་སུ་འདུ་ཐུབ་བམ།
ལན། གཞན་དུ་རྣམ་དབྱེ་བརྒྱད་ཅེས་པའང་རྣམ་གྲངས་བཅུ་བཞི་
འདིའི་ཁོངས་སུ་འདུ་སྟེ། དཔེར་ན། རྣམ་དབྱེ་དང་པོ་ངོ་བོ་ཙམ་སྟོན་པ།
གཉིས་པ་ལས་སུ་བྱ་བ། གསུམ་པ་བྱེད་སྒྲ། བཞི་པ་དགོས་ཆེད། ལྔ་པ་འབྱུང་
ཁུངས། དྲུག་པ་འབྲེལ་སྒྲ། བདུན་པ་རྟེན་གནས། བརྒྱད་པ་འབོད་སྒྲ་བཅས་
རྣམ་དབྱེ་བརྒྱད་པོ་ནི་རྗེས་འཇུག་ལ་ལྟོས་དགོས་པའི་ཕྲད་རྣམ་དབྱེ་དང་བཅས་
པ་བརྒྱད་ཀྱི་ཁོངས་སུ་འདུ་སྟེ། ལ་དོན། འབྱུང་ཁུངས། འབོད་སྒྲ་བཅས་སུ་
འདུ་བས་སོ། རྣམ་དབྱེ་དང་པོ་ནི་དོན་གྱི་ངོ་བོ་ཙམ་སྟོན་པའི་མིང་རྐྱང་ལས་
ལོགས་སུ་མེད་དོ་ཞེས་གསུངས། 
དྲི་བ། སུམ་ཅུ་པའི་གཞུང་གི་དངོས་བསྟན་ཕྲད་རྣམ་དབྱེ་བཅུ་བཞི་ལ་
མུ་བཞིར་དབྱེ་ན་ཇི་ལྟར་ཡིན་ནམ།
ལན། མུ་བཞིར་དབྱེ་ན་འདི་ལྟར་ཏེ།
༡. རྗེས་འཇུག་ལ་ལྟོས་དགོས་པའི་ཕྲད་ཡིན་ལ་རྣམ་དབྱེ་མ་ཡིན་པ་སླར་
བསྡུ། རྒྱན་སྡུད། ལྷག་བཅས། འབྱེད་སྡུད། ༢. གཉིས་ཀ་ཡིན་པ་ལ་དོན་
དང་ཨི་ལྡན། ༣. རྗེས་འཇུག་ལ་ལྟོས་དགོས་པའི་ཕྲད་མ་ཡིན་ལ་རྣམ་དབྱེ་
ཡིན་པ་འབྱུང་ཁུངས་དང་བོད་སྒྲ། ༤. གཉིས་ཀ་མ་ཡིན་པ་ཕྲད་རང་དབང་
ཅན་དྲུག་སྟེ། ནི་སྒྲ། དང་སྒྲ། དེ་སྒྲ། གང་སྒྲ། བདག་སྒྲ། དགག་སྒྲའོ།
དྲི་བ། སྦྱོར་ཚུལ་ཚིག་ཕྲད་ཀྱི་འཇུག་པ་བཤད་པའི་སྐབས་སྒྲ་སྦྱོར་དང་
དོན་སྦྱོར་གཉིས་ཡོད་པ་དེ་གཉིས་གང་འདྲ་ཞིག་ལ་ངོས་འཛིན་དགོས་སམ། ...
ལན། རྗེས་འཇུག་གང་གི་རྗེས་སུ་དེ་དང་མཐུན་པའི་ཕྲད་ཀྱི་ཡི་གེ་
གང་སྦྱོར་དགོས་པའི་ཚུལ་དེ་ལ་སྒྲ་སྦྱོར་དང་ཕྲད་ཀྱི་ཡི་གེ་དེས་དོན་གང་དང་
གང་སྟོན་པའི་ཚུལ་དེ་ལ་དོན་སྦྱོར་ཞེས་བརྗོད་ཚིག་གོ།
དྲི་བ། རྣམ་དབྱེའི་ཕྲད་དང་ཚིག་ཕྲད་གཉིས་ལ་ཁྱད་པར་གང་ཡོད་
དམ། 
ལན། སྤྱིར་རྣམ་དབྱེའི་ཕྲད་དང་ཚིག་ཕྲད་གཉིས་ཀ་མིང་ཚིག་གི་
ཐོག་མཐའ་བར་གསུམ་གང་རུང་དུ་སྦྱར་ཚེ་ཚིག་གྲུབ་དེ་བརྗོད་བདེ་བ་དང་
མཚམས་སྦྱོར་བ། དོན་གསལ་བ་བཅས་ཀྱི་ནུས་པ་ལྡན་པ་གཅིག་མཚུངས་ཡིན་
ལ་རྣམ་དབྱེའི་ཕྲད་ཀྱང་ཚིག་ཕྲད་ཡིན་མོད་ཚིག་ཕྲད་ལས་ལོགས་སུ་བཀར་དོན་
ནི། དེ་གཉིས་ཀྱི་ནུས་པ་མི་འདྲའོ། རྣམ་དབྱེའི་ཕྲད་ལ་གོང་གསལ་གྱི་ཁྱད་
ཆོས་སམ་ནུས་པ་ལྡན་པ་མ་ཟད་ད་དུང་དཔེར་ན། སློབ་གྲྭར་བསྐྱོད། བདག་
གིས་བཤད། སློང་ལ་ཟས་སྦྱིན། རྒྱ་མཚོ་ལས་ནོར་བུ་བྱུང་། བདག་གི་མིག
སྟེང་དུ་མི། བློ་མཐུན་ཀྱེ་ལྟ་བུ་རྣམ་དབྱེ་ཕྲད་རྣམས་མིང་ཚིག་ལ་སྦྱར་བས་
རང་སྟོབས་ཀྱིས་དོན་གྱི་ངོ་བོ་སྟོན་རྒྱུ་ཡོད་ལ་ཚིག་གྲུབ་དེའི་དོན་གྱི་རྣམ་པའང་
འབྱེད་ཐུབ་ཅིང་། ཚིག་སྦྱོར་དུ་མེད་དུ་མི་རུང་བ་ཞིག་ཡིན། ཚིག་ཕྲད་ནི་ཚིག་
སྦྱོར་དུ་མཚམས་རེ་མི་བཅུག་ཀྱང་གོ་བརྡ་འཕྲོད་པས། ཚིག་སྦྱོར་དུ་མེད་ཀྱང་
རུང་བ་ཞིག་ཡིན་ཏེ་དཔེར་ན། ས་དང་། ཆུ། མེ། རླུང་བཅས་ནི་འབྱུང་བ་
བཞིའོ། ཞེས་པའི་ཚིག་གི་དང་སྒྲ་བསུབས་ཀྱང་གོ་བརྡ་སྔར་བཞིན་འཕྲོད་དོ།
༡ རྗེས་འཇུག་ལ་ལྟོས་པའི་ཕྲད་རྣམ་དབྱེ་དང་བཅས་པའི་སྐོར།
དྲི་བ། རྗེས་འཇུག་ལ་ལྟོས་པའི་ཕྲད་རྣམ་དབྱེ་དང་བཅས་པ་བཤད་པ་
ལ་ག་ཚོད་ཡོད་དམ། གང་དང་གང་ཡིན་ནམ།
ལན། བརྒྱད་ཡོད་པ་སྟེ། སླར་བསྡུ་ལ་དོན་ཨི་ལྡན་རྒྱན་སྡུད་དང་།
ལྷག་བཅས་འབྱེད་སྡུད་འབྱུང་འཁུངས་འབོད་སྒྲ་བརྒྱད། ཅེས་སོ།

དྲི་བ། སླར་བསྡུ་ཞེས་པའི་དོན་གང་ཡིན་ནམ།
ལན། སྐབས་བབས་ཀྱི་བརྗོད་བྱའི་དོན་དེ་ཉིད་རེ་ཞིག་དེ་ཙམ་
ཀྱིས་མཇུག་བསྡུ་བར་བྱེད་པའི་དོན་སྟོན་པས་སླར་བསྡུ་ཞེས་བརྗོད་ལ་རྫོགས་
ཚིགས་དང་ཟླ་སྡུད་ཅེས་ཀྱང་བྱའོ། རྫོགས་ཚིག་ནི་བཤད་རྒྱུའི་དོན་དེ་ཙམ་གྱིས་
རྫོགས་པར་སྟོན་པས་རྫོགས་ཚིག་དང་སྐབས་ཐོབ་ཀྱི་མིང་ཚིག་གང་ཡིན་གྱི་ཟླ་བོ་
སྡུད་པར་སོང་བས་ཟླ་སྡུད་ཅེས་ཟེར། 
དྲི་བ། སླར་བསྡུ་དང༌། རྫོགས་ཚིག ཟླ་སྡུད་གསུམ་དོན་གཅིག་མིང་
གི་རྣམ་གྲངས་སུ་འཇོག་རིགས་སམ།
ལན། དེ་གསུམ་དོན་གཅིག་མིང་གི་རྣམ་གྲངས་སུ་འཇོག་རིགས་
ཏེ། དཔེར་ན། སུམ་ཅུ་པ་ལས་སླར་བསྡུ་བར་ནི་ཤེས་པར་བྱ། ཞེས་སླར་
བསྡུར་གསུངས་པ་དང་། རྟགས་འཇུག་ལས། ཚིག་དོན་རྫོགས་དང་མ་རྫོགས་
ཀྱིས། ཞེས་རྫོགས་ཚིག་ཏུ་གསུངས་པ་དང་སྨྲ་སྒོ་ལས་འོ་ལ་སོགས་པ་ཟླ་སྡུད་
བའོ། ཞེས་ཟླ་སྡུད་གསུངས་པས་གསུངས་ཚུལ་མི་འདྲ་བ་ཙམ་དུ་མངོན་ནོ།
དྲི་བ། སླར་བསྡུའི་སྐབས་དེར་རྩ་བ་ལས། རྗེས་འཇུག་ཡི་གེ་བཅུ་པོ་ནི།
མིང་གང་གི་ནི་མཐར་སྦྱར་བ། དེ་ལ་ཨཱ་ལི་བཞི་པ་སྦྱར། སླར་བསྡུ་བར་ནི་ཤེས་
པར་བྱ། ཞེས་པ་དེར་འགྲེལ་དང༌། སྐབས་དེར་ལྗོན་དབང་ལས་གང་འདྲ་
གསུངས་ཡོད་དམ།
ལན། འགྲེལ་ཚུལ་ནི། སྔར་བཤད་པའི་རྗེས་འཇུག་གི་ཡི་གེ་བཅུ་
པོ་དེ་རྣམས་ཉིད་མིང་ཚིག་གང་གི་མཐར་སྦྱར་བ་ཡོད་ཀྱང་རུང་། དེ་དག་ལ་ཨཱ་
ལི་བཞི་པ་ཨོ་ཡིག་སྟེ་ན་རོ་སྦྱར་བས་གོ་ངོ་དོ་ནོ་བོ་མོ་འོ་རོ་ལོ་སོ་དང་ཤུགས་
བསྟན་ད་དྲག་གི་མཐར་སྦྱར་རྒྱུའི་ཏོ་ཡིག་བཅས་བཅུ་གཅིག་ཏུ་གྲུབ་པ་དེ་རྣམས་
སྐབས་བབ་ཀྱི་བརྗོད་བྱའི་དོན་དེ་ཉིད་དེ་ཙམ་གྱིས་བསྡུ་བར་སོང་བས་སླར་
བསྡུའི་སྒྲར་ཤེས་པར་བྱའོ། ཞེས་སོ། ལྗོན་དབང་ལས། གོ་ངོ་ངོ་ནོ་བོ་མོ་འོ།
རོ་ལོ་སོ་ཏོ་སླར་བསྡུ་སྟེ། རྫོགས་ཚིག་ཟླ་སྡུད་ཅེས་ཀྱང་བྱ། ཞེས་གསུངས་སོ།
དྲི་བ། རྩ་བར། སླར་བསྡུར་དངོས་བསྟན་ཕྲད་ག་ཚོད་དང་ཤུགས་
བསྟན་དུ་གང་ཡོད་དམ།
ལན། དངོས་བསྟན་ཕྲད་ནི་རྗེས་འཇུག་བཅུ་ལ་ན་རོ་སྦྱར་བ་བཅུ་
དང་ཤུགས་བསྟན་ནི་ད་དྲག་གི་མཐར་སྦྱར་རྒྱུའི་ཏོ་ཡིག་ཡིན་ནོ།
དྲི་བ། སླར་བསྡུའི་ཕྲད་སྒྲ་སྦྱོར་བྱེད་ཚུལ་ལ་ལྗོན་དབང་ལས་གང་འདྲ་
གསུངས་ཡོད་དམ། དཔེར་བརྗོད་བྲིས་དང་།
ལན། ༡. ལྗོན་དབང་ལས། དྲག་ཡོད་ཏོ་དང་མཐའ་མེད་འོ།
གཞན་རྣམས་མིང་མཐའི་རྗེས་མཐུན་སྦྱར། ཞེས་སོ།
༢. འདུག་གོ། བཟང་ངོ་། ཡོད་དོ། ཡིན་ནོ། ཐོབ་བོ། ལམ་མོ།
དགའ་འོ། འགྱུར་རོ། འཕེལ་ལོ། ཤེས་སོ། ལྷའོ་འཛིནད་ཏོ། འཛེརད་ཏོ།
རྩལད་ཏོ་ལྟ་བུའོ། (གོ་སོགས་ཡོད་ཚད་སླར་བསྡུའི་དོན་སྟོན་པས་མི་ཁྱབ་
པའང་ཤེས་དགོས་སོ།)
དྲི་བ། གང་འདྲ་ཞིག་ལ་ཕྲད་འདྲེན་ཚུལ་ཟེར་རམ།
ལན། མིང་གཞི་གང་ལ་རྗེས་འཇུག་གང་ཞུགས་ཡོད་པའི་རྐྱེན་གྱིས་
ཕྲད་ཀྱི་ཡི་གེ་བརྗོད་བདེ་བ་གང་ཡང་རུང་བ་ཞིག་ཁྲིད་ཡོང་སྟངས་དེ་ལ་ཕྲད་
འདྲེན་ཚུལ་ཟེར། དཔེར་ན། ཡག་གོ། ལམ་དུ། རྟག་ཏུ། ཁྱོད་ཀྱི། རང་
གིས་སོགས་ལྟ་བུ་རེད། 
རྣམ་དབྱེ་དང་པོ།
དྲི་བ། རྣམ་དབྱེ་དང་པོ་ངོ་བོ་ཙམ་སྟོན་པ་ཞེས་པའི་དོན་གང་ཡིན་ནམ།
དཔེར་བརྗོད་འཇོག་དང་།
ལན། ༡. ཤེས་བྱ་གང་ཡང་རུང་བའི་རང་གི་ངོ་བོ་ཆོས་གཞན་
གང་ཡང་རུང་བའི་ངོ་བོ་དང་མ་འདྲེས་པར་སྟོན་པའི་སྒྲའི་ཆ་ཤས་དང་ལྡན་པ་
དེ་རྣམ་དབྱེ་དང་པོ་ངོ་བོ་ཙམ་སྟོན་པའི་དོན་རེད། དཔེར་ན། ཀ་བ་ཞེས་པའི་
།ངོ་བོ་བརྗོད་པའི་ཚེ་བུམ་པའི་ངོ་བོ་དང་མ་འདྲེས་པར་སྟོན་པ་ལྟ་བུའོ། སྐབས་
འདིར་ངོ་བོ་ཙམ་ཞེས་ཙམ་སྒྲ་སྨྲོས་པ་ལ་དགོས་པ་ཡོད་དེ་དཔེར་ན། ཀ་བ་ཞེས་
ཀ་བའི་ངོ་བོ་ཙམ་ལས་ཁྱད་པར་གང་ཡང་མི་སྟོན་སྟབས་མིང་ངམ་ངོ་བོ་ཙམ་
ཞེས་བརྗོད།
དྲི་བ། རྣམ་དབྱེའི་རྣམ་གཞག་མཛད་པར་གོ་དོན་གང་ཞིག་ཡོད་དམ།
ལན། རྣམ་དབྱེའི་རྣམ་གཞག་གསུངས་པར་གོ་དོན་འདི་འདྲ་ཡོད་
པ་སྟེ།
དཔེར་ན། (༡) ལྗོན་ཤིང་། (༢) ཤིང་ལ་མདའ་འཕང་། (༣)
ཤིང་གིས་ཉི་མ་བསྒྲིབས། (༤) ཤིང་ལ་ཆུ་འདྲེན། (༥) ཤིང་ནས་ཤིང་
ཏོག་བྱུང་། (༦) ཤིང་གི་ཡལ་ག (༧) ཤིང་ལ་ཁུ་བྱུག་ཚང་གནས།
(༨) ཀྱེ་ཤིང་བདག་ལགས་ལྟ་བུ་སྟེ་ལྗོན་ཤིང་ཞེས་པ་རྣམ་དབྱེ་དང་པོ་ངོ་བོ་
ཙམ་བརྗོད་པ་ཡིན་པས་དེས་རང་གི་ངོ་བོ་ཆོས་གཞན་ལྕགས་སོགས་ཀྱི་ངོ་བོ་
དང་མ་འདྲེས་པར་འབྱེད་པ་དང་། གཉིས་པས་བྱ་བའི་ཡུལ་དང་བྱ་བ་སོ་སོར་
འབྱེད་པ། གསུམ་པས་བྱེད་པ་པོ་དང་བྱ་བ་སོ་སོར་འབྱེད་པ། བཞི་པས་ཆེད་
དུ་བྱ་བའི་ཡུལ་དང་བྱ་བ་སོ་སོར་འབྱེད་པ། ལྔ་པས་འབྱུང་ས་དང་བྱུང་དངོས་
སོ་སོར་འབྱེད་པ། དྲུག་པས་འབྲེལ་ཡུལ་དང་འབྲེལ་ཆོས་སོ་སོར་འབྱེད་པ།
བདུན་པས་རྟེན་དང་བརྟེན་པ་སོ་སོར་འབྱེད་ཅིང་། འབོད་སྒྲ་དེ་རྣམ་དབྱེའི་
གྲངས་སུ་བཞག རུང་འབོད་པ་གསལ་བྱེད་ཙམ་དུ་ཤེས་པར་བྱའོ། དེས་ན་རྣམ་
དབྱེའི་རྣམ་གཞག་གསུངས་པ་ལ་གོ་རྒྱུ་དེ་ལྟ་བུ་ཡོད་པ་ཤེས་དགོས་སོ། 
ལ་དོན།
དྲི་བ། ལ་དོན་ཞེས་པའི་གོ་དོན་གང་ཡིན་ནམ།
ལན། སུ་ལ་སོགས་པའི་ཕྲད་བདུན་པོ་དེ་རྣམས་རྣམ་དབྱེར་སྦྱར་བས་བརྗོད་བྱའི་དོན་སྟོན་སྟངས་ཕལ་ཆེར་ལའི་སྒྲ་དང་མཐུན་པས་ལ་དོན་ནམ་
ལ་སྒྲ་ཞེས་བརྗོད། (འདིར་ཕལ་ཆེར་གྱི་སྒྲ་སྦྱར་བའི་དགོས་པའང་ན་ལ་གཉིས་
དེ་ཉིད་ཀྱི་དོན་སོགས་འགའ་ཞིག་ལ་མི་འཇུག་པའི་དབང་གིས་ཡིན་ནོ།)
དྲི་བ། ལ་དོན་གྱི་སྐབས་འདིར་རྩ་བ་ལས་གང་འདྲ་གསུངས་པ་དང་
ལྗོན་དབང་ལས་གང་འདྲ་གསུངས་ཡོད་དམ།
ལན། རྩ་བ་ལས། རྗེས་འཇུག་ཡི་གེ་བཅུ་རྣམས་ལས། གང་མིང་
མཐའ་ན་བཅུ་པ་གནས། དེ་ལ་ཨཱ་ལི་གཉིས་པ་སྦྱར། གང་མིང་མཐའ་ན་
བརྒྱད་པ་གནས། དེ་ལ་གཉིས་པ་ཨུ་ཡང་སྦྱར། གང་མིང་མཐའ་ན་གསུམ་པ་
གནས། དེ་ལ་ཨ་ལི་གཉིས་པ་སྦྱར། བཞི་པ་དགུ་པ་དངོས་ཀྱང་སྟེ། ལས་དང་
ཆེད་དང་རྟེན་གནས་དང་། དེ་ཉིད་ཚེ་སྐབས་ལ་སྒྲ་ཡིན། ཞེས་གསུངས་པ་
དང་། ལྗོན་དབང་ལས། སུ་ར་རུ་དུ་ན་ལ་ཏུ། ལ་དོན་རྣམ་པ་བདུན་ཡིན་ཏེ།
རྣམ་དབྱེ་གཉིས་བཞི་བདུན་པ་དང་། དེ་ཉིད་ཚེ་སྐབས་རྣམས་ལ་འཇུག ཅེས་
གསུངས་སོ། 
དྲི་བ། རྩ་བར། གང་མིང་མཐའ་ན་བརྒྱད་པ་གནས། དེ་ལ་གཉིས་པ་
ཨུ་ཡང་སྦྱར། ཞེས་པར་འགྲེལ་དང་།
ལན། འགྲེལ་ཚུལ་ནི། གང་ཡང་རུང་བའི་མིང་ཚིག་གི་མཐའ
ཚེག་བར་གཅིག་ཏུ་བརྒྱད་པ་ར་ཡིག་གནས་པ་ལྷག་པར་ལྟ་བུ་དང་ཚེག་བར་
ཕྱེས་ནས་ར་ཡིག་དེ་ཉིད་ལ་ཨཱ་ལི་གཉིས་པ་ཨུ་ཡང་སྟེ་ཞབས་ཀྱུ་སྦྱར་བས་རུ་ཞེས་
གྲུབ་པ་དང་། ཡང་ནི་སྔ་མར་མ་ཟད་པའི་དོན་ནོ། 
དྲི་བ། རྩ་བར། བཞི་པ་དགུ་པ་དངོས་ཀྱང་སྟེ། ཞེས་པར་འགྲེལ་
དང་། 
ལན། འགྲེལ་ཚུལ་ནི་རྗེས་འཇུག་བཞི་པ་ན་དང་དགུ་པ་ལ་གཉིས་
ལ་དབྱངས་ཀྱིས་མ་བརྒྱན་པའི་དངོས་ཉིད་དུ་གནས་ཞེས་པའོ། ཀྱང་ཞེས་པའི་
ན་ལ་གཉིས་དབྱངས་ཀྱིས་མ་བརྒྱན་པར་འདུས་སོ།
དྲི་བ། ལ་དོན་སྐབས་འདིར་དངོས་བསྟན་ཕྲད་གང་དག་དང་ཤུགས་
བསྟན་གང་ཡིན་ནམ།
ལན། དངོས་བསྟན་ཕྲད་ནི་སུ་ར་རུ་དུ་ན་ལ་དྲུག་དང་ཤུགས་
བསྟན་ཏ་ཡིག་ཞབས་ཀྱུས་བརྒྱན་པའི་ཏུ་ཞེས་གྲུབ་པ་དེ་ཡིན།
དྲི་བ། ལ་དོན་གྱི་ཕྲད་སྒྲ་སྦྱོར་བྱེད་ཚུལ་ལ་ལྗོན་དབང་ལས་གང་འདྲ་
གསུངས་ཡོད་དམ།
ལན། ལྗོན་དབང་ལས། ས་སུ་ག་པ་དྲག་མཐར་ཏུ། ང་ད་ན་མ་
ར་ལ་དུ།  འ་དང་མཐའ་མེད་ར་དང་རུ། ཞེས་གསུངས།
དྲི་བ། རྣམ་དབྱེ་གཉིས་བཞི་བདུན་པ་དང་དེ་ཉིད་ཚེ་སྐབས་སོ་སོའི་
མཚན་ཉིད་གང་ཡིན་ནམ། སོ་སོར་དཔེར་བརྗོད་རེ་བྲིས་དང་།
ལན། ༡. རྣམ་དབྱེ་གཉིས་པ་ནི་བྱ་བའི་ཡུལ་ལ་བྱ་བ་བྱེད་པར་
སྟོན་པ་རྣམ་དབྱེ་གཉིས་པ་ལས་སུ་བྱ་བ་ནི་དཔེར་ན། ནམ་མཁར་གནམ་གྲུ་
འཕུར། རྒྱ་མཚོ་རུ་གྲུ་གཟིངས་བཏང་། ས་ལ་རླངས་འཁོར་འགྲོ་ལྟ་བུ་སྟེ་
མཁའ་དང་མཚོ། ས་གསུམ་ནི་བྱ་བའི་ཡུལ་དང་འཕུར་གཏོང་འགྲོ་གསུམ་ནི་བྱ་
བ་ཡིན་ནོ། 
༢. རྣམ་དབྱེ་བཞི་པ་ནི་ཕྱིར་དོན་ཆེད་སླད་བཞི་པོ་གང་རུང་གི་སྒྲ་
དངོས་སུ་མེད་ཀྱང་། བྱ་བ་གང་ཞིག་གིས་བྱ་བའི་ཡུལ་དེའམ་དེ་དང་འབྲེལ་
བའི་ལས་ལ་ཕན་འདོགས་པར་འགྱུར་བའི་དོན་གྱི་ཆེད་དུ་བྱ་བའི་ཡུལ་ལ་འཇུག་
པ་ཞིག་ཡིན། དཔེར་ན། རོང་བས་ལྟོ་གོས་སུ་ཞིང་བཏབ་ལྟ་བུའོ།
༣.རྣམ་དབྱེ་བདུན་པ་ནི། གནས་གཞི་གང་ལ་གནས་ཆོས་གང་ཞིག་
བརྟེན་པའམ་གནས་དང་ཡོད་པའི་དོན་ཙམ་ལས་བྱ་བ་གཏན་ནས་མི་བྱེད་པ་
སྟོན་པ་ཞིག་ཡིན། དཔེར་ན། ལྷ་ལྡན་དབུས་སུ་ཕོ་བྲང་པོ་ཏ་ལ་ཡོད་ལྟ་བུའོ།
༤ དེ་ཉིད་ནི་ཡུལ་གང་ཞིག་ལ་བྱ་བ་གང་ཞིག་བྱེད་པའི་ཚེ་ལས་དང་བྱ་
བ་ངོ་བོ་གཅིག་ཏུ་གྱུར་པའི་དོན་ཅན་དུ་སྦྱར་བ་ཞིག་ཡིན།
དཔེར་ན། འདུས་བྱས་སུ་གྲུབ། གཟུགས་སུ་གྲུབ། ལྟ་བུའོ།
༥ ཚེ་སྐབས་ནི་དུས་སྟོན་པའི་དོན་ཅན་དུ་གྱུར་པ་ཞིག་ཡིན།
དཔེར་ན། དཔྱིད་དུས་སུ་ས་བོན་འདེབས། ན་རྒས་དུས་སུ་འགྱོད་
མེད་མཛོད་ལྟ་བུའོ།
གོང་དུ་རྣམ་དབྱེ་གཉིས་བཞི་བདུན་པ་དང་དེ་ཉིད་ཚེ་སྐབས་ལྔ་ལ་
དཔེར་བརྗོད་འགོད་སྐབས་རྗེས་འཇུག་སའི་རྗེས་སུ་སུ་ཐོབ་པའི་དཔེར་བརྗོད་
བྲིས་པ་ལས་རྗེས་འཇུག་གཞན་རྣམས་དང་མཐུན་པའི་ཕྲད་ཡིག་སྦྱོར་ཚུལ་གྱི་
དཔེར་བརྗོད་བྲིས་མེད་པས་ཞར་ལ་རྟོགས་པར་མཛོད། 
དྲི་བ། རྣམ་དབྱེ་བཞི་པ་གསལ་བྱེད་ཀྱི་སྒྲ་དང་། བདུན་པ་གསལ་བྱེད་
ཀྱི་སྒྲ་བྲིས་དང་།  
ལན། རྣམ་དབྱེ་བཞི་པ་གསལ་བྱེད་ཀྱི་སྒྲ་ནི། ཕྱིར། དོན། ཆེད།
སླད་སོགས་ཡོད་པ་དང་རྣམ་དབྱེ་བདུན་པ་གསལ་བྱེད་ཀྱི་སྒྲ་ནི། ཡོད། ལྡན།
འདུག མཆིས། གནས། གྲུབ། ཆགས། བརྟེན། སྐྱེས། མང་། གདའ་
སོགས་ཡོད་དོ།
དྲི་བ། རྣམ་དབྱེ་བཞི་པའི་མཚན་ཉིད་དུ་བྱ་བ་གང་ཞིག་གིས་བྱ་བའི་
ཡུལ་དེའམ་དེ་དང་འབྲེལ་བའི་ལས་ལ་ཕན་འདོགས་པར་འགྱུར་བ་ཞེས་པའི་
ཡུལ་དང་ལས་གཉིས་ཀྱི་ཁྱད་པར་ཕྱེ་ཚུལ་ཇི་ལྟར་ཡིན་ནམ།
ལན། ཡུལ་དང་ལས་གཉིས་ཀྱི་ཁྱད་པར་ཕྱེ་ཚུལ་ནི། དཔེར་ན།
སློང་ལ་སྦྱིན་ཞེས་པ་ལྟ་བུར་མཚོན་ན་སྤྲང་སློང་ལྟ་བུ་ཟས་གོས་ཀྱིས་ཕོངས་པའི་
སྐྱེ་བོ་རྣམས་ནི་བྱ་བའི་ཡུལ་ཡིན། དེ་དག་ལ་ཟས་སྦྱིན་པ་ནི་བྱ་བ་ཡིན་པས་བྱ་
བ་དེས་བྱ་བའི་ཡུལ་ལ་ཐད་ཀར་ཕན་འདོགས་པར་ནུས་པ་ནི་བྱ་བའི་ཡུལ་ལུ་
ཕན་འདོགས་པར་འགྱུར་བ་ཞེས་པའི་དོན་ཡིན་དེ་དང་འབྲེལ་བའི་ལས་ལ་ཕན་
འདོགས་པར་འགྱུར་བ་ཞེས་པའི་“ལས”ཀྱི་དོན་ནི་བྱེད་པ་པོ་དང་བྱ་བའི་ཡུལ་
གྱི་སྟེང་དུ་ཡོད་པའི་འགུལ་སྐྱོད་ཀྱི་ཆ་དེ་ཡིན། དེའི་དོན་སི་ཏུ་འགྲེལ་ཆེན་གྱི་དཔེར་བརྗོད་དང་སྦྱར་ཏེ་བཤད་ན། དཔེར་ན། ཞིང་ལ་ཆུ་འདྲེན་ལྟ་བུའི་
ཞིང་ནི་བྱ་བའི་ཡུལ་ཡིན་ལ་ཆུ་འདྲེན་པ་ནི་བྱ་བ་ཡིན་པས་ཆུ་འདྲེན་པའི་བྱ་བ་
དེས་བྱ་བའི་ཡུལ་ཞིང་སྐྱེ་འཚར་ཡོང་རྒྱུར་ཕན་འདོགས་པར་ནུས་ཤིང་( སྐབས་
འདིར་དེ་དང་འབྲེལ་བའི་“ལས་”ཞེས་པ་ཞིང་སྐྱེ་འཚར་གྱི་བྱ་བ་དེ་ལ་གོ་
དགོས་) སྐྱེ་འཚར་ཡོང་བའི་བྱ་བ་དེ་ནི་བྱ་བའི་ཡུལ་དང་འབྲེལ་བའི་ལས་ཡིན་
པས་བྱ་ལས་ལ་ཕན་འདོགས་པར་འགྱུར་བ་དང་ཡང་ཤིང་གཅོད་དུ་སྟ་རེ་དགོས་
ཞེས་པར་མཚོན་ན། ཤིང་ནི་གོང་བཞིན་བྱ་བའི་ཡུལ་ཡིན་པ་དང་སྟ་རེ་དགོས་
པའམ་ཐོགས་པའི་དགོས་པ་ནི་ཤིང་གཅོད་པར་བྱེད་པའི་“བྱ་བ ”དེ་ལ་ཕན་
འདོགས་ནུས་(སྐབས་འདིར་དེ་དང་འབྲེལ་བའི་“ལས་”ཞེས་པ་ཤིང་གཅོད་
པར་བྱེད་པའི་བྱ་བ་དེ་ལ་གོ་དགོས་) པ་ལས་བྱ་བའི་ཡུལ་ཤིང་ལ་ཕན་ཐོགས་
མེད་ཅིང་ཤིང་གཅོད་པར་བྱེད་པའི་བྱ་བ་དེ་ནི་ཤིང་གཅོད་མཁན་བྱེད་པ་པོ་
དང་འབྲེལ་བའི་ལས་ཡིན་སྟབས་བྱེད་ལས་ལ་ཕན་འདོགས་པར་འགྱུར་བ་ཡིན།
དེས་ན་དེ་དང་འབྲེལ་བའི་ལས་ཞེས་པ་དེ་བྱ་ལས་དང་བྱེད་ལས་གཉིས་ཀར་
ངོས་འཛིན་དགོས་པ་ཡིན་ཞེས་གསུངས།
དྲི་བ། རྣམ་དབྱེ་གཉིས་པ་དང་དེ་ཉིད་མི་འདྲ་བའི་ཁྱད་པར་གང་ཡིན་
ནམ།
ལན། དེ་གཉིས་མི་འདྲ་བའི་ཁྱད་པར་ནི་བྱ་ལས་ངོ་བོ་ཐ་དད་དུ་
དབྱེ་རྒྱུ་ཡོད་མེད་ཀྱི་སྒོ་ནས་ཕྱེ་དགོས་ཏེ། རྣམ་དབྱེ་གཉིས་པའི་སྐབས་ལས་
དང་བྱ་བའི་ཡུལ་གཉིས་དོན་གཅིག་ཡིན་པས་དཔེར་ན། ཤར་དུ་འགྲོ་ལྟ་བུར་
ལས་སམ་བྱ་བའི་ཡུལ་ནི་ཤར་དང་( དུ་ནི་གཉིས་པ་སྟོན་པའི་ལ་དོན་)བྱ་བ་
འགྲོ་བ་གཉིས་ངོ་བོ་ཐ་དད་དམ་སོ་སོར་དབྱེ་རྒྱུ་ཡོད་ལ་དེ་ཉིད་ནི་དེ་དང་མི་འདྲ་
བར་དཔེར་ན། མེ་རུ་འབར་ལྟ་བུ་ལས་སམ་བྱ་བའི་ཡུལ་མེ་དང་(རུ་ནི་དེ་ཉིད་
སྟོན་པའི་ལ་དོན་) བྱ་བ་འབར་བ་གཉིས་མིང་ཙམ་གྱི་སྒོ་ནས་ཐ་དད་པར་སྣང་
ཡང་ངོ་བོའི་སྒོ་ནས་བཤད་ན་འབར་བ་མེ་ཡིན་ལ་འབར་རྒྱུ་ཡང་མེ་དེ་རང་ཡིན་
པ་ལས་མེ་དེ་དང་ཐ་དད་པའི་འབར་རྒྱུ་གཞན་ཞིག་འཇོག་རྒྱུ་མེད་པས་ན་བྱ་
ལས་ངོ་བོ་གཅིག་ཏུ་གྲུབ་པ་ཡིན་པ་བཅས་ཀྱི་ཁྱད་པར་ཡོད་དོ།
དྲི་བ། རྣམ་དབྱེ་གཉིས་པ་དང་རྣམ་དབྱེ་བཞི་པའི་གཉིས་ཀྱི་འདྲ་བའི་
ས་གང་ཡིན་ནམ། 
ལན། ཡུལ་གང་ཞིག་ལ་བྱ་བ་གང་ཞིག་བྱས་པ་སྟོན་ཆེད་ཡུལ་དེར་
ལ་དོན་གྱི་ཕྲད་སྦྱར་བ་དེ་ཡིན་ནོ། 
དྲི་བ། རྣམ་དབྱེ་གཉིས་པ་དང་རྣམ་དབྱེ་བཞི་པའི་བར་ཁྱད་པར་གང་
ཡོད་དམ། 
ལན། ལ་དོན་འཇུག་སའི་ཡུལ་དེར་ཕན་ཐོགས་ཡོད་མེད་ཀྱི་ཆ་
ནས་ཁྱད་པར་ཡོད་པ་རྟོགས་ཐུབ། དེ་ཡང་དཔེར་བརྗོད་ཐོག་ནས་བཤད་ན།
ཐབ་ཏུ་མེ་བཏང་ལྟ་བུ། གཞི་གཞན་ཐབ་ལ་མེ་བཏང་བའི་བྱ་བ་དེ་གཞི་ཐབ་ལ་
ཕན་མི་ཐོགས་པ། ལ་དོན་གྱི་ནུས་པས་གོ་བ་རྣམ་དབྱེ་གཉིས་པའི་དོན་དང་།
མགྲོན་གྱི་དོན་དུ་མེ་བཏང་ཞེས་པ་ལྟ་བུ། མེ་བཏང་བའི་བྱ་བ་དེས་གཞི་གཞན་
བྱ་ཡུལ་མགྲོན་ལ་ཕན་ཐོགས་པ་ལ་དོན་གྱི་ཕྲད་ཀྱི་ནུས་པས་གོ་བ་རྣམ་དབྱེ་བཞི་
པ་དགོས་ཆེད་ཀྱི་དོན་ཡིན་པ་བཅས་ཀྱི་ཁྱད་པར་ཡོད། 
དྲི་བ། རྣམ་དབྱེ་བདུན་པ་རྟེན་གནས་དང་ཚེ་སྐབས་གཉིས་མི་འདྲ་
བའི་ཁྱད་པར་གང་ཡོད་དམ། 
ལན། རྣམ་དབྱེ་བདུན་པ་རྟེན་གནས་དང་བདུན་པའི་ནང་ཚན་ཚེ་
སྐབས་གཉིས་བརྟེན་པ་ཡིན་པ་མཚུངས་ཀྱང་མི་འདྲ་བའི་ཁྱད་པར་ནི་རྟེན་སའི་
གཞི་གང་ལ་བརྟེན་མ་བརྟེན་གྱི་ཁྱད་པར་ཏེ། རྣམ་དབྱེ་བདུན་པ་གནས་གཞི་
ནི་རྟེན་སའི་གཞི་གནས་སམ་ཡུལ་ལ་བརྟེན་པ་དང་ཚེ་སྐབས་ནི་རྟེན་སའི་གཞི་
དུས་ཚོད་ལ་བརྟེན་པ་དང་བྱ་བ་ཡོད་མེད་ཀྱི་ཁྱད་པར་ཡོད་དོ།
དྲི་བ། ལ་དོན་གྱི་སྐབས་འདིར་ལས་ཀྱི་དོན་སོགས་ལྔའི་དཔེར་བརྗོད་
ལ་དགག་ཚིག་སྦྱར་ན་སོ་སོའི་མཚན་ཉིད་དང་མི་ལྡན་པས་དོན་ལྔ་སོ་སོར་
འགྱུར་རམ་མི་འགྱུར།  
ལན། དཔེར་བརྗོད་ཐོག་ནས་བཤད་ན། གཟུགས་ལ་མི་བལྟ།
དབུལ་པོར་མི་སྦྱིན། སྟེང་དུ་མི་མེད། བདུད་རྩིར་མི་བསྒྲུབ། ནམ་ལངས་
དུས་སུ་མི་ལངས་ལྟ་བུ་ལ་དོན་གྱི་རྣམ་དབྱེ་དེ་དང་དེར་འགྱུར་རམ་སྙམ་ན་དེ་
རྣམས་ཀྱི་དང་པོ་བཞི་ནི་གོ་རིམ་བཞིན་ལས་དང་ཆེད་དང་རྟེན་གནས་དང་དེ་
ཉིད་ལས་གཞན་པའི་ལས་རྣམས་བཀག་པས་རྣམ་དབྱེ་དེ་དང་དེར་དངོས་སུ་མི་
འགྱུར་ཡང་དེ་རྣམས་དང་འབྲེལ་བའི་དབང་གིས་དེ་དག་དང་རྗེས་སུ་མཐུན་པ་
ཙམ་དུ་འགྱུར་ཞིང་། ནམ་ལངས་དུས་སུ་མི་ལངས་པ་དེ་དུས་སྐབས་དེར་ཡོད་
པས་དགག་སྒྲ་སྦྱར་བ་ཡང་བདུན་པར་དངོས་སུ་འགྱུར་བས་ཁྱད་པར་དབྱེ་
དགོས་སོ།
དྲི་བ། ལ་དོན་གྱི་ཕྲད་བདུན་པོ་ཁྱད་མེད་དུ་དེ་ཉིད་ལ་འཇུག་གམ་མི་
ལན། སི་ཏུ་ལྟར་ན། ཁྱད་མེད་དུ་འཇུག་པར་མི་འདོད་དེ་ན་ལ་
གཉིས་དེ་ཉིད་ལ་མི་འཇུག་པར་འདོད་པའི་ཕྱིར། ཞ་ལུ་ལོ་ཆེན་དང་པྲ་ཏི།
མཁས་དབང་དམུ་དགེ་བསམ་གཏན། ཚེ་ཏན་ཞབས་དྲུང་མཆོག་སོགས་ཀྱིས་
ལ་དོན་གྱི་ཕྲད་ཐམས་ཅད་དེ་ཉིད་ལ་ཁྱད་མེད་དུ་འཇུག་པར་འདོད་དེ་དཔེར་
བརྗོད་ཀྱང་ཇེ་གསལ་ལ་བཏང་། བོད་སྐད་ལ་བསྒྱུར། ལྕགས་གསེར་ལ་གྱུར།
དེ་ཁོ་ན་ཉིད། སོ་ན་གནས། བོད་མི་ལ་མཁས་པ་ཡོད་ཅེས་དཔེར་བརྗོད་
མཛད་ཡོད་དོ།
དྲི་བ། ན་ལ་གཉིས་དེ་ཉིད་ལ་མི་འཇུག་པའི་སྐོར་གཞུང་གང་ལས་
གསུངས་ཡོད་དམ། གཞུང་དེའི་མཛད་པ་པོ་སུ་ཡིན་ནམ། ང་གུམ་ལ་སྐུ་
ལན། ན་ལ་གཉིས་དེ་གཉིས་ལ་མི་འཇུག་པ་དེ་སྨྲ་སྒོ་མཚོན་ཆ་ལས་
གསུངས་སོ། གཞུང་དེའི་མཛད་པ་པོ་ནི་པཎྜི་ཏ་སྨྲི་ཏི་སྟེ། བོད་སྐད་དུ་ལྔ་རིག་
པ་དྲན་པའི་ཡེ་ཤེས་གྲགས་པ་ཞུ་བ་འདི་ཡིན་ནོ། །
དྲི་བ། སྨྲ་སྒོ་མཚོན་ཆ་ལས་ན་ལ་གཉིས་དེ་ཉིད་ལ་འཇུག་པ་མི་གསུངས་
ཀྱང་། ན་ལའི་འཇུག་པ་གཞན་གསུངས་ཡོད་དམ་མེད།
ལན། སྨྲ་སྒོ་མཚོན་ཆ་ལས་ན་ལ་གཉིས་དེ་ཉིད་ལ་མི་འཇུག་པར་
གསུངས་ཀྱང་ན་ལའི་འཇུག་པ་བཅུ་བཞི་གསུངས་ཡོད་དོ།

དྲི་བ། སྨྲ་སྒོ་ལས་ན་ཡི་འཇུག་པ་བཅུ་གསུངས་པས་གང་དག་ཡིན་ནམ།
ལན། ན་ཡི་འཇུག་པ་བཅུ་ནི། ན་ཞེས་བྱ་བའི་ཚིག་གི་དོན།
དམིགས་ཀྱིས་འབྱེད་དང་རྒྱུ་མཚན་དང་། རྒྱུ་མཚན་དོན་གྱིས་བསྟན་པ་དང་།
ཕྱི་ཚིག་དེ་གཞན་སོགས་སྟོན་པ་དང་། འོས་པར་དཀའ་བ་ཆགས་འཛིན་ལས།
ཕྱི་ཚིག་ངེས་པར་བྱེད་པ་དང་། དེ་ལས་བཟློག་པ་ཉིད་དང་ནི། འགལ་བའང་
མི་འགལ་སྟོན་པ་དང་། སྨོན་དང་འདྲི་དང་ཐེ་ཚོམ་གཞི། ཞེས་སོ།  ཿ་མ
དྲི་བ། དམིགས་ཀྱིས་འབྱེད་པ་ཅེས་པའི་དོན་དང་དེ་ལ་དབྱེ་ན་ག་ཚོད་
ཡོད་དམ། 
ལན། ༡ དམིགས་ཀྱིས་འབྱེད་པ་ནི་བརྗོད་བྱའི་དོན་མང་པོའི་
ནང་ནས་སྐབས་སུ་བབ་པའི་བརྗོད་དོན་གཅིག་དམིགས་ནས་ཆེད་གཉེར་གྱི་
བརྗོད་པ་ཞིག་ཡིན་དེ་ལ་དམིགས་ཀྱི་བསལ་བ་ཡང་ཟེར། དགར་བ་དང་དོན་
གཅིག་རེད། ༢ དེ་ལ་དབྱེ་ན་གཉིས་ལས། ( ༡) གལ་འཛུགས་ནི་བརྗོད་
བྱའི་ཆོས་ཤིག་གི་མཐའ་གཅིག་དམིགས་ཀྱིས་བཀར་ནས་སྟོན་པ་ཞིག་ཡིན།
དཔེར་ན། ་མི་དེ་མཁས་པ་ཡིན་ནམ་མིན་མཁས་པ་ཡིན་ན་སློབ་དཔོན་དུ་
བསྟེན་དགོས། (༢) གཞུང་འཛུགས་ནི་གཤམ་དུ་བཤད་རྒྱུའི་གཞུང་གི་འགོ་
ཚུགས་པ་ཡིན། དཔེར་ན། མདོར་བསྡུས་ན། མདོར་རྩ་བཤད་ན་ལྟ་བུ་ན་
འདིས་འགོ་འཛུགས་ཏེ་གཤམ་དུ་དོན་བཤད་རྒྱུ་རེད།
དྲི་བ། རྒྱུ་མཚན་སྟོན་པའི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་ཚིག་ཕྱི་མས་བསྟན་པའི་དོན་དེ་ཡིན་པའམ་ཡོད་
པའི་རྒྱུ་མཚན་དུ་སྔ་མ་བཀོད་པ་ཞིག་ཡིན། དཔེར་ན། རྒྱུ་རྐྱེན་གྱིས་བྱས་ན་མི་
རྟག་རྒྱུ་ཡོད་ན་འབྲས་བུ་འབྱུང་ལྟ་བུའོ། 
དྲི་བ། རྒྱུ་མཚན་དོན་གྱིས་བསྟན་པའི་གོ་དོན་དང་དཔེར་བརྗོད་བཀོད་
དང་། 
ལན། གོ་དོན་ནི་རྒྱུ་མཚན་དངོས་སུ་མ་བསྟན་ཀྱང་ཤུགས་ལ་རྒྱུ་
མཚན་སྟོན་པ་ཞིག་ཡིན། དཔེར་ན། འདིར་མེ་མེད་ན་དུ་བ་ཇི་ལྟར་ཡོད། དེ་
འདྲའི་ན་ཡིག་གིས་དུ་བ་ཡོད་ན་མེ་ཡོད་དགོས་པ་རྒྱུ་མཚན་དོན་གྱིས་སམ་
ཤུགས་ལ་སྟོན་པའོ།
དྲི་བ། ཕྱི་ཚིག་དེ་གཞན་སོགས་སྟོན་པའི་གོ་དོན་དང་དཔེར་བརྗོད་
བཀོད་དང་། 
ལན། གོ་དོན་ནི་ཚིག་སྔ་མའི་བསྟན་བྱ་དེ་ལས་ཚིག་ཕྱི་མ་འགལ་
བའམ་མ་ཡིན་པར་སྟོན་པ་ཞིག་ཡིན། དཔེར་ན། འདི་སྔ་མ་ཡི་གེ་མ་ཤེས་པ་
ཡིན་ན་ད་ནི་མཁས་པར་གྱུར་འདུག་གོ། ཁྱེད་སྔོན་ཆད་དབུལ་བ་ཞིག་ཡིན་ན་
ད་ནི་ཕྱུག་པོའོ་ལྟ་བུ། 
དྲི་བ། འོས་པར་དཀའ་བའི་ཚིག་ལས་ཚིག་ཕྱི་མའི་དོན་ངེས་པར་བྱེད་
པའི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་འོས་པར་དཀའ་བ་སྟེ་འོས་པ་མཆོག་ཏུ་འཛིན་པ་
ལས་ཚིག་ཕྱི་མའི་དོན་ངེས་པར་བྱེད་པ་ཞིག་ཡིན། དཔེར་ན། མཁས་པས་
ལོག་བཤད་བྱེད་ན་བླུན་པོས་ལྟ་ཅི་སྨོས་ལྟ་བུ་སྟེ་མཁས་པས་ལོག་བཤད་བྱེད་པ་
ཤིན་ཏུ་མི་འོས་པར་མཆོག་ཏུ་འཛིན་པ་ལས་ཚིག་ཕྱི་མའི་དོན་བླུན་པོས་ལོག་
བཤད་བྱེད་པ་ངེས་པར་བསྟན་ནོ། 
དྲི་བ། འོས་པའི་ཚིག་ལས་ཚིག་ཕྱི་མའི་དོན་ངེས་པར་བྱེད་པའི་གོ་དོན་
དང་དཔེར་བརྗོད་བཀོད་དང་།
ལན། གོ་དོན་ནི་འོས་པ་ནན་གྱི་བཟུང་བའི་ཚིག་གིས་ཕྱི་མའི་ཚིག་
དོན་ངེས་པར་བྱེད་པ་ཞིག་ཡིན་དཔེར་ན། མ་རབས་ཅན་རྣམས་ཞི་ཞིང་དུལ་
བར་གྱུར་ན་ཡ་རབས་ཅན་རྣམས་བཤད་ཅི་དགོས་ཞེས་པ་དང་བླུན་པོས་ཡི་གེ་
ཤེས་ན་མཁས་པས་ལྟ་ཅི་སྨོས་ལྟ་བུ་དང་ཆུ་ལ་མེ་འབར་ན་ཤིང་ལ་ལོས་འབར་ལྟ་
བུའོ།
དྲི་བ། འགལ་བའང་མི་འགལ་བ་སྟོན་པའི་གོ་དོན་དང་། དཔེར་
བརྗོད་འཇོག་དང་།
ལན། གོ་དོན་ནི་གཞི་གཅིག་ཏུ་འགལ་ཡང་གཞན་དུ་མི་འགལ་
བར་སྟོན་པ་ཞིག་ཡིན། དཔེར་ན། དཀར་པོ་ཡིན་ན་དམར་པོ་མིན། གསེར་
ཡིན་ན་རག་མིན། རྟག་པ་ཡོད་ན་མི་རྟག་པ་ནི་ཡོད་པ་མིན་ནོ་ལྟ་བུ་སྟེ། རྟག་
མི་རྟག་གཉིས་འགལ་བར་སྟོན་ཅིང་མི་རྟག་པ་ཡོད་པ་དང་རྟག་པ་མེད་པ་
གཉིས་མི་འགལ་བར་སྟོན་པས་ན་འགལ་དང་མི་འགལ་སྟོན་པ་ཞེས་བརྗོབརྗོད་པར་
གསུངས།
དྲི་བ་སྨོན་པའི་དོན་དུ་སྦྱར་བའི་གོ་དོན་དང༌།
དཔེར་བརྗོད་བྲིས་དང་།
ལན། གོ་དོན་ནི་རང་གི་འདོད་དོན་ཞིག་ལ་དམིགས་ནས་རེ་
འདུན་ཡོད་པར་སྨོན་པ་ཞིག་ཡིན། དཔེར་ན། བདག་མཁས་པར་གྱུར་ན་ཅི་
མ་རུང་ཞེས་པ་ལྟ་བུའོ།
དྲི་བ། འདྲི་བ་ལ་འཇུག་པའི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་གནད་དོན་ཞིག་གསལ་པོ་མ་ཤེས་པས་ཤེས་པའི་
ཆེད་དུ་མི་གཞན་ལ་དྲི་བ་སྟོན་པ་ཞིག་ཡིན། དཔེར་ན། ཁྱེད་སློབ་ཕྲུག་ཡིན་ན་
སློབ་གྲྭ་གང་ནས་ཡིན་ནམ། (འདིར་དོགས་གཞི་ཡོད་པར་གསུངས།) 7
དྲི་བ། ཐེ་ཚོམ་ལ་འཇུག་པའི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་དོན་གང་ཞིག་ལ་རང་ཉིད་བློ་གཉིས་སུ་ལྷུང་ནས་
དོགས་གནད་མ་ཆོད་པར་སྟོན་པ་ཞིག་ཡིན་དཔེར་ན། སྐད་ཆ་དེ་བཤད་ན་
འགྲིག་གམ་མི་འགྲིགས། ངས་ཁྱིམ་ལ་ཡི་གེ་ཞིག་བཏང་ན་འཕྲོད་ཨེ་ཡོང་ལྟ་
བུའོ།
་དྲི་བ། ལ་ཡིག་དོན་བཞི་ལ་འཇུག་པ་གང་དག་ཡིན་ནམ།
ལན། དེ་རྣམས་ནི་ལ་ནི་སྡུད་དང་སྦྱོར་བ་དང་། སྨོན་དང་ཚད་
འཛིན་བཞི་ལ་འཇུག ཅེས་སོ།
དྲི་བ། ལ་ཡིག་སྡུད་པ་ལ་འཇུག་པའི་གོ་དོན་དང་དཔེར་བརྗོད་བྲིས་
དང་། 
ལན། གོ་དོན་ནི་ཁྱད་གཞི་དང་ཁྱད་ཆོས་གཞི་མཐུན་པར་སྡུད་
པའི་དོན་སྟོན་པ་ལ་འཇུག་པ་ཡིན། དཔེར་ན། དམར་ལ་མཁས། ཨུཏྤལ་
ཡང་ཡིན་ལ་སྔོན་པོའང་ཡིན། ལྟ་བུའོ།
དྲི་བ། ལ་ཡིག་མཚམས་སྦྱོར་ལ་འཇུག་པའི་གོ་དོན་དང་། དཔེར་
བརྗོད་བྲིས་དང་། 
ལན། གོ་དོན་ནི་དོན་སྔ་ཕྱི་གཉིས་ལ་ཡིག་གིས་མཚམས་སྦྱོར་བ་
ཞིག་ཡིན་དཔེར་ན། ཁ་རོག་སྡོད་ལ་སློབ་ཁྲིད་ཉོན་ལྟ་བུའོ་( འཆད་འགྱུར་གྱི་
ལྷག་བཅས་ཀྱི་ནང་གསེས་མཚམས་སྦྱོར་ལྷག་བཅས་དང་དོན་མཚུངས་སོ།) 3
དྲི་བ། ལ་ཡིག་སྨོན་པར་འཇུག་པའི་དཔེར་བརྗོད་བྲིས་དང་།
ལན། ( གོ་དོན་ནི་ན་ཡིག་སྨོན་པར་འཇུག་པ་དང་མཚུངས་)
དཔེར་ན། བོད་རྒྱ་དབྱིན་ཡིག་གསུམ་ལ་མཁས་པ་ཞིག་བྱུང་ན་དགའ་བ་ལ་ལྟ་
བུ། (སྨོན་པའི་ལ་སྒྲ་དེས་ལྷག་བཅས་ཀྱི་དོན་སྟོན་པར་གསུངས་)
དྲི་བ། ལ་ཡིག་ཚད་འཛིན་ལ་འཇུག་པའི་གོ་དོན་དང་། དཔེར་བརྗོད་
བྲིས་དང་།
ལན། གོ་དོན་ནི་དུས་དང་རིང་ཐུང་མཐོ་དམའ་སོགས་ཀྱི་ཚད་
གཞི་འཛིན་པ་ཞིག་ཡིན། དཔེར་ན། ཉི་མ་ཤར་ཙམ་ལ་ཐོན་ཏེ་ས་རུབ་ཙམ་ལ་
སླེབས་ལྟ་བུ་དང་། རིང་ཐུང་ལ་ཞེས་པ་ལྟ་བུའོ། (ལ་སྒྲ་ཚད་འཛིན་ལ་འཇུག་
པ་དེས་ཀྱང་གཙོ་བོར་ཚེ་སྐབས་ཀྱི་དོན་སྟོན་གྱི་ཡོད་པར་གསུངས་སོ།)
དྲི་བ། ལས་དང་བྱ་ཡུལ་དོན་གཅིག་སྟེ་ཞེས་པའི་ལས་དེ་ལ་དོན་སྐབས་
སམ། བྱ་བྱེད་ལས་གསུམ་གྱི་ལས་
དང་དོན་གཅིག་ཡིན་ནམ་མིན།རྒྱུ་མཚན་གང་ཡིན་ནམ།
ལན། ༡. ལས་དང་བྱ་ཡུལ་དོན་གཅིག་སྟེ་ཞེས་པའི་ལས་ནི་གཙོ་
བོར་ལ་དོན་སྐབས་འདིར་དཔེར་ན། གླིང་ཁར་ཤིང་བཅད་ལྟ་བུའི་གླིང་ཁར་
ཞེས་པའི་ལ་དོན་འཇུག་སའི་ཡུལ་དེ་རང་དུ་ངོས་འཛིན་པས་ཆོག་
༢. དེ་ནི་སྤྱིར་བཏང་བྱ་བྱེད་ལས་གསུམ་གྱི་ལས་དང་དོན་གཅིག་མིན་རྒྱུ་
མཚན་ནི་བྱ་བྱེད་ལས་གསུམ་གྱི་ལས་ནི་གང་བསྒྲུབ་པར་བྱ་བའི་དངོས་པོའམ་
ལས་རྒྱུའི་དངོས་པོ་སྟེ། གོང་གསལ་དཔེར་བརྗོད་ཀྱི་ཤིང་ལྟ་བུར་ངོས་འཛིན་
པས་ཆོག་(ཞིབ་ཕྲ་རྟགས་འཇུག་སྐབས་ལས་ཤེས་སོ།) 
དྲི་བ། དེ་ཉིད་ནི་གཉིས་པ་ལས་སུ་བྱ་བའི་ནང་ཚན་དང་། ཚེ་སྐབས་
ནི་བདུན་པ་རྟེན་གནས་ཀྱི་ནང་ཚན་དུ་འཇོག་མི་རིགས་ཞེས་མཁས་དབང་སུ་
ཡིས་གསུངས་སམ། གཞི་གང་ལ་བརྟེན་ནས་དེ་ལྟར་གསུངས་པ་ཡིན་ནམ།
ལན། ༡. ཉེ་རབས་ཀྱི་མཁས་དབང་ཚེ་ཏན་ཞབས་དྲུང་གིས་
གསུངས་སོ། 
༢. གཞི་བརྟེན་ས་ནི་རྩ་བ་ཡིན་པས་རྩ་བར། ལས་དང་། ཆེད་དང་།
རྟེན་གནས་དང་། དེ་ཉིད་ཚེ་སྐབས་ལ་སྒྲ་ཡིན། ཞེས་པ་ལྟར་དེར་ལ་དོན་གྱི་
འཇུག་ཡུལ་ལྔ་གསུངས་ཡོད་པ་ལས་གཅིག་གཅིག་གི་ཁོངས་སུ་བསྡུ་རྒྱུ་ཡིན་པར་
དངོས་ཤུགས་གང་དུ་ཡང་མ་གསུངས་པས་དོན་ཇེ་དཀའ་རུ་བཏང་བ་ལ་དགོས་
པ་མེད་དོ། ཞེས་དང་ཁྱད་པར་དུ་ཚེ་སྐབས་རྣམ་དབྱེ་བདུན་པའི་ཁོངས་སུ་
བསྡུ་ཞེས་པ་ནི་བཞད་གད་ཀྱི་གནས་ཏེ་ཁོངས་སུ་བསྡུ་ཞེས་པའི་གོ་དོན་ནི་
ཁོངས་སུ་བསྡུ་རྒྱུ་དང་གང་དུ་བསྡུ་སའི་ཁོངས་གཉིས་གང་ས་གང་གི་སྒོ་ནས་ཧ་
ལམ་ཕྱོགས་འདྲ་བ་ཞིག་ཡིན་ན་ཐ་སྙད་དེ་འཇུག་རིགས་ཀྱི་གནས་གཞི་དང་ཚེ་
སྐབས་གཉིས་གཅིག་ཁོངས་གཅིག་ཏུ་བསྡུ་ཞེ་ན་ནི་གཟུགས་ཀྱི་ཁོངས་སུ་ལྡན་
མིན་འདུ་བྱེད་བསྡུ་ཞེས་པར་འགྱུར་བའི་ཕྱིར་ཞེས་གསུངས་སོ།
དྲི་བ། གཤམ་གསལ་དཔེར་བརྗོད་ནང་གི་ལ་དོན་གྱི་ཕྲད་དེ་རྣམས་ལ་
དོན་སྐབས་ཀྱི་རྣམ་དབྱེ་གང་ཡིན་ངོས་འཛིན་གྱིས་ཤིག
ལན། དཔེར་བརྗོད། གཟུགས་ལ་ལྟ་བར་བྱེད་( དང་པོ་ལས་
སུ་བྱ། གཉིས་པ་དེ་ཉིད་) 
ཞན་ལ་འགྲོ་བར་བྱེད། (དང་པོ་ལས་སུ་བྱ་བ། གཉིས་པ་དེ་
ཉིད་)
ནགས་ལ་ཤིང་གཅོད་དུ་འགྲོ། (དང་པོ་ལས་སུ་བྱ་བ། གཉིས་པ་
དེ་ཉིད་)
པེ་ཅིང་ལ་ལྟད་མོར་འགྲོ། (དང་པོ་ལས་སུ་བྱ་བ། གཉིས་པ་དེ་
ཉིད་)
རི་མགོར་ལངས་ནས་ཡོད། (རྟེན་གནས་)
གདན་ལ་ཉལ་ནས་འདུག (རྟེན་གནས་)
ལོ་མ་ཤིང་ལ་གྲུབ། (རྟེན་གནས་)
ལོ་མ་ཤིང་དུ་གྲུབ། (དེ་ཉིད་)
དྲི་བ། “དོན་གྱི་ལྡོག་པ་ཁོ་ན་སྟོན་པའི་རྣམ་དབྱེ་ཡིན་ན་ཚིག་ཕྲད་ཡིན་
པས་ཁྱབ་ཀྱང་། ཚིག་ཕྲད་ཡིན་ན་དོན་གྱི་ལྡོག་པ་ཁོ་ན་སྟོན་པའི་རྣམ་དབྱེ་ཡིན་
པས་མ་ཁྱབ།”ཅེས་པའི་གོ་དོན་གང་ཡིན་ནམ། 
ལན། གོ་དོན་ནི་ཚིག་ཕྲད་ལ་རྣམ་དབྱེའི་རང་བཞིན་གྱི་ཚིག་ཕྲད་
དང་། རྣམ་དབྱེ་དང་མ་འབྲེལ་བའི་ཚིག་ཕྲད་གཉིས་སུ་དབྱེ་ཞིང་རྣམ་དབྱེའི་
རང་བཞིན་གྱི་ཚིག་ཕྲད་ལའང༌། ༡ དོན་གྱི་ངོ་བོ་ཙམ་སྟོན་པའི་རྣམ་དབྱེ་
དང་པོ་དང༌། ༢ དོན་གྱི་ལྡོག་པ་གཙོ་བོར་སྟོན་པའི་རྣམ་དབྱེ་ལྷག་པ་དྲུག་
དབྱེ་བ་དེའི་ཕྱིར་དོན་གྱི་ལྡོག་པ་ཁོ་ན་སྟོན་པའི་རྣམ་དབྱེ་ཡིན་ན་ཚིག་ཕྲད་ཡིན་
པས་ཁྱབ་ཀྱང་ཚིག་ཕྲད་ཡིན་ན་དོན་གྱི་ལྡོག་པ་ཁོ་ན་སྟོན་པའི་རྣམ་དབྱེ་ཡིན་
པས་མ་ཁྱབ། ཅེས་གསུངས་སོ། འདིར་དཔེར་ན། བུམ་པ་དང་། ས་ཆུ།
མེ། རླུང་། རི། མཚོ་ཞེས་བརྗོད་པ་རྣམས་དོན་གྱི་ངོ་བོ་ཙམ་སྟོན་པའི་རྣམ་
དབྱེ་དང་པོ་ཡིན་ཅིང་དོན་གྱི་ལྡོག་པ་ཁོ་ན་སྟོན་པའི་རྣམ་དབྱེ་མ་ཡིན་ལ་ཡང་
དཔེར་ན། བུམ་པས། གཡས་སུ། ཤིང་ལ། ཁྱེད་ཀྱིས། ཁྱོད་ཀྱི་ལྟ་བུ་བུམ་
པས་ཞེས་པའི་བུམ་པའི་ངོ་བོ་མི་སྟོན་པར་བུམ་པའི་ཁྱད་པར་ཞིག་སྟོན་པས་
དོན་གྱི་ལྡོག་པ་ཁོ་ན་སྟོན་པའི་རྣམ་དབྱེ་ཡིན་ཞེས་པའོ། འདིར་དོན་གྱི་ངོ་བོ་
ཞེས་པ་ཁྱད་གཞིའམ་རང་བཞིན་དང་དོན་གྱི་ལྡོག་པ་ཞེས་པ་ཁྱད་ཆོས་སམ་རྣམ་
པའམ་ཁྱད་པར་ལ་གོ་དགོས་སོ།

དྲི་བ། ཅིའི་ཕྱིར་ཨི་ལྡན་ཞེས་བརྗོད་དམ། དེས་ནང་གསེས་རྣམ་དབྱེ་
ག་ཚོད་བསྟན་གྱི་ཡོད་དམ།
ལན། ༡ ཨི་ལྡན་ཞེས་པ་ནི་ས་མཐའ་ཡོད་མེད་ལ་མ་ལྟོས་པར་གི་
ཀྱི་གྱི་འི་ཡི་ལྔ་པོ་དེ་རྣམས་ལ་ཨི་ཡིག་དང་ལྡན་པ་སྟེ་ཀླད་ན་གི་གུ་ཞུགས་ཡོད་
པས་ཨི་ལྡན་ཞེས་བརྗོད་དོ། ༢ དེས་ནང་གསེས་རྣམ་དབྱེ་དྲུག་པ་དང་གསུམ་
པ་གཉིས་བསྟན། 
འབྲེལ་སྒྲ། 
དྲི་བ། འབྲེལ་སྒྲའི་གོ་དོན་གང་ཡིན་ནམ། དེ་ལ་དབྱེ་ན་ག་ཚོད་ཡོད་
དམ། 
ལན། གོ་དོན་ནི་འབྲེལ་གཞི་གང་ལ་འབྲེལ་ཆོས་གང་ཞིག་འབྲེལ་
ཡོད་པ་གཙོ་བོར་སྟོན་པའི་འབྲེལ་སྒྲའི་ཕྲད་ཅན་རྣམས་ལ་རྣམ་དབྱེ་དྲུག་པ
འབྲེལ་སྒྲ་ཞེས་བརྗོད། དེ་ལ་དབྱེ་ན་ངོ་བོ་བདག་གཅིག་གི་འབྲེལ་བ། བརྟེན་
དང་བརྟེན་པའི་འབྲེལ་བ། ཡན་ལག་དང་ཡན་ལག་ཅན་གྱི་འབྲེལ་བ། བདག་
པོ་རྫས་ཀྱི་འབྲེལ་བ། རྒྱུ་འབྲས་ཀྱི་འབྲེལ་བ། ཁྱད་གཞི་ཁྱད་ཆོས་ཀྱི་འབྲེལ་བ་
སོགས་ཀྱི་དབྱེ་བ་ཡོད་པས་དོན་བསྡུ་ན་བདག་གཅིག་འབྲེལ་དང་དེ་ལས་དེ་བྱུང་
འབྲེལ་གཉིས་སུ་བསྡུ་བར་གསུངས།
དྲི་བ། ངོ་བོ་བདག་གཅིག་གི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་ངོ་བོ་གཅིག་པའམ་བདག་ཉིད་གཅིག་པའི་འབྲེལ་
བ་ལ་ཟེར། དཔེར་ན། གསེར་གྱི་གའུ། པགས་པའི་གོས་ལྟ་བུ།
དྲི་བ། རྟེན་དང་བརྟེན་པའི་འབྲེལ་བའི་གོ་དོན་དང་དཔེར་བརྗོད་བྲིས་
དང་། 
ལན། གོ་དོན་ནི་རྟེན་སའི་གཞི་དེ་ལ་རྟེན་དང་དེ་ལ་བརྟེན་ནས་
གནས་པའི་དངོས་པོ་དེར་བརྟེན་པ་ཞེས་པས་དེ་གཉིས་བར་གྱི་འབྲེལ་བ་སྟོན་
པར་ཟེར། དཔེར་ན། ཡལ་འདབ་ཀྱི་བྱེའུ། གངས་ཀྱི་སེང་གེ་ལྟ་བུའོ།
དྲི་བ། ཡན་ལག་དང་ཡན་ལག་ཅན་གྱི་འབྲེལ་བའི་གོ་དོན་དང་དཔེར་
བརྗོད་བྲིས་དང་།
ལན། གོ་དོན་ནི་ཡན་ལག་ཅན་དེ་ལ་ཡན་ལག་དེ་ཉིད་ཡོད་པར་
འབྲེལ་སྒྲས་སྟོན་པའི་འབྲེལ་བ་ཞིག་ཡིན། དཔེར་ན། ཤིང་གི་ཡལ་ག ཁྱེད་ཀྱི་ལག་པ་ལྟ་བུ། རྐང་ལག་མགོ་བཅས་ཚོགས་པའི་གོང་བུ་ལ་ལུས་སམ་ཡན་ལག་
ཅན་དང་དེའི་ཆ་ཤས་རྐང་པ་ལག་པ་སོགས་རེ་རེ་ལ་ཡན་ལག་ཟེར་རོ།
དྲི་བ། བདག་པོ་དང་རྫས་ཀྱི་འབྲེལ་བའི་གོ་དོན་དང་དཔེར་བརྗོད་
བྲིས་དང་།
ལན། བདག་ཏུ་བཟུང་བྱའི་དངོས་པོ་བདག་པོ་གང་ཟག་གམ་གང་
ཟག་མིན་པ་གང་རུང་གི་འབྲེལ་བ་སྟོན་པ་ཞིག་ཡིན། དཔེར་ན། རྒྱལ་ཁབ་ཀྱི་
དངོས་རྫས། (བདག་ཏུ་བཟུང་བྱའི་དངོས་པོ་དང་གང་ཟག་མ་ཡིན་པའི་
འབྲེལ་བ་སྟོན་པ་) ཁྱེད་ཀྱི་སློབ་དེབ། (བདག་ཏུ་བཟུང་བྱའི་དངོས་པོ་དང་
གང་ཟག་གི་འབྲེལ་བ་སྟོན་པ་ཡིན་པ་) ལྟ་བུའོ།
དྲི་བ། རྒྱུ་འབྲས་ཀྱི་འབྲེལ་བའི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་འབྲས་བུ་གང་ཞིག་རྒྱུ་གང་ཞིག་གི་ཡིན་པའམ་
གང་ལས་བྱུང་བར་སྟོན་པའི་འབྲེལ་བ་ལ་ཟེར་དཔེར་ན། ནས་ཀྱི་མྱུ་གུ་ལྟ་བུའོ།
དྲི་བ། ཁྱད་གཞི་ཁྱད་ཆོས་ཀྱི་འབྲེལ་བའི་གོ་དོན་དང་། དཔེར་བརྗོད་
བྲིས་དང་། 
ལན། གོ་དོན་ནི་ཁྱད་གཞི་གང་ལ་ཁྱད་ཆོས་དེའི་ནུས་པའམ་ཡོན་
ཏན་སོགས་ཡོད་པར་སྟོན་པའི་འབྲེལ་བ་ཞིག་ཡིན། དཔེར་ན། མེ་ཏོག་པདྨའི་
དྲི་བསུང་ལྟ་བུ། མེ་ཏོག་པདྨ་ནི་ཁྱད་གཞི་དང་དྲི་བསུང་ནི་དེར་ཡོད་པའི་ཁྱད་
ཆོས་ཡིན།
དྲི་བ། རྩ་བར། རྗེས་འཇུག་ཡི་གེ་བཅུ་པོ་ལ། ཨི་དང་མཐུན་ལུགས་
འདི་ཞེས་བྱ། ཞེས་པར་འགྲེལ་དང་།
ལན། འགྲེལ་ཚུལ་ནི་རྗེས་འཇུག་ཡི་གེ་བཅུ་པོ་དེ་དག་གང་རུང་
རྗེས་སུ་ཞུགས་པའི་མིང་རྣམས་ལ་ཨི་ཡིག་དང་སྦྱར་བའི་རྣམ་དབྱེའི་ཕྲད་རྣམས་
ཇི་ལྟར་མཐུན་པར་སྦྱོར་བའི་ལུགས་ནི་འདི་དང་འདིའོ་ཞེས་བསྟན་པར་བྱའོ།
ཞེས་པའི་དོན་ནོ།
དྲི་བ། འབྲེལ་སྒྲའི་སྐབས་དེར་རྩ་བ་དང་ལྗོན་དབང་སོ་སོར་གང་འདྲ་
གསུངས་ཡོད་དམ།
ལན། རྩ་བ་ལས། དང་པོ་གཉིས་ལ་དང་པོ་མཐུན། ་གསུམ་ལྔ་
བཅུ་ལ་ཀྱ་དང་སྦྱར། བདུན་པ་ཉིད་ལ་བདུན་པ་སྟེ། པརཀྱངལྡནཔཡངརྣམཆགསཔལསཔརབསླསཔ
བ། དེ་དག་ཨི་སྦྱར་འབྲེལ་བའི་ས། ཞེས་གསུངས་པས་(རྩ་བ་དེར་ཕྲད་སྟོན་
ཚུལ་དང་སྒྲ་སྦྱོར་བྱེད་ཚུལ་གཉིས་བསྟན་པ་ཤེས་དགོས་) ལྗོན་དབང་ལས།
གི་ཀྱི་གྱི་འི་ཡི་ལྔ་པོ། རྣམ་དབྱེ་དྲུག་པ་འབྲེལ་སྒྲ་དང༌།ཞེས་གསུབས་སོ།
དྲི་བ། འབྲེལ་སྒྲའི་ཕྲད་སྒྲ་སྦྱོར་བྱེད་ཚུལ་ལ་ལྗོན་དབང་ལས་གང་འདྲ་
གསུངས་ཡོད་དམ།
ལན། ལྗོན་དབང་ལས། སྦྱོར་ཚུལ་ན་མ་ར་ལ་གྱི། ད་བ་ས་ཀྱི་ག་
ང་གི། འ་དང་མཐའ་མེད་འི་དང་ཡི། ཞེས་གསུངས་སོ།
དྲི་བ། འབྲེལ་སྒྲའི་ཕྲད་འབྲེལ་བ་སྟོན་པ་མིན་པར་དོན་གཞན་སྟོན་
པར་འཇུག་གམ།
ལན། སི་ཏུའི་འགྲེལ་ཆེན་དུ། གི་ལ་སོགས་པ་རྣམས་རྣམ་དབྱེའི་
དོན་མ་ཡིན་པ་གཞན་ལའང་འཇུག་པ་ཡོད་དེ། འདི་ནི་བདེན་གྱི་གཞན་ནི་
གཏི་མུག་གོ། བདག་ཅག་གི་སྐྱབས་ནི་སྟོན་པ་སངས་རྒྱས་ཡིན་གྱི་དྲག་པོ་
སོགས་མ་ཡིན་ནོ། འདི་ལྟར་འཐད་མོད་ཀྱི་འོན་ཀྱང་ཞེས་པ་ལྟ་བུ་ཕྱི་ཚིག་
འགལ་བའང་མི་མཐུན་པར་སྟོན་པའི་ཚིག་གི་རྒྱན་ལའང་འཇུག་པའི་ཕྱིར་རོ་
ཞེས་གསུངས་ལ་དེ་དང་མཐུན་པའི་དཔེར་བརྗོད་འགོད་ན། ཟླ་བ་ཤར་ན་ཀུ་
མུད་ཏ། ཁ་འབྱེད་འགྱུར་གྱི་པདྨ་ཟུམ་ལྟ་བུའོ།
དྲི་བ། འབྲེལ་སྒྲར་དངོས་བསྟན་ཕྲད་གང་དག་དང༌། ཤུགས་བསྟན་
ཕྲད་གང་ཡིན་ནམ།
ལན། དངོས་བསྟན་ཕྲད་གི་ཀྱི་གྱི་འི་བཞི་ཡོད་པ་དང་ཤུགས་
བསྟན་འ་མཐའ་ཅན་ལ་རྐང་པ་ཁ་སྐོང་ཚེ་ཡི་སྦྱར་དགོས་པའི་ཡི་དེ་ཡིན་ནོ།
བྱེད་སྒྲ།
དྲི་བ། རྣམ་དབྱེ་གསུམ་པ་བྱེད་སྒྲའི་གོ་དོན་གང་ཡིན་ནམ། དཔེར་
བརྗོད་བྲིས་དང་།
ལན། གོ་དོན་ནི་རྣམ་དབྱེ་གང་ལ་སྦྱོར་ཡུལ་དེས་ཉེ་འགྱངས་གང་
རིགས་སུ་བྱ་བ་ཞིག་བྱས་པར་སྟོན་པ་ཞིག་ཡིན། དཔེར་ན། སློབ་དཔོན་གྱིས་
གསུངས་ལྟ་བུ། བྱ་བ་ཉེ་བར་སྟོན་པ་དང་སློབ་དཔོན་གྱིས་ངལ་བ་སྤངས་ཏེ་
ལེགས་བཤད་གསུངས་ལྟ་བུ་བྱ་བ་འགྱངས་བར་སྟོན་པ་ཡིན། སྐབས་འདིའི་བྱ་
བ་ཉེ་བར་སྟོན་པ་ནི་བྱ་ཚིག་གསུངས་ཞེས་པ་དང་། བྱེད་སྒྲ་གྱིས་གཉིས་བར་དུ་
ཚིག་གཞན་གྱིས་བར་མ་ཆོད་པའི་རྒྱུ་མཚན་གྱིས་བྱ་བ་ཉེ་བར་སྟོན་པའི་བྱེད་སྒྲ་
ཞེས་གསུངས་ལ་ཅིག་ཤོས་བྱ་བ་འགྱངས་པར་སྟོན་པའི་བྱེད་སྒྲ་ནི་ཤེས་སླའོ།  ཿ
དྲི་བ། བྱེད་སྒྲའི་སྐབས་དེར་རྩ་བ་ལས། དེ་ཉིད་ལ་ནི་བཅུ་པ་སྦྱར།
བྱེད་པ་པོ་རུ་ཤེས་པར་བྱ། ཞེས་པ་དེར་འགྲེལ་དང་དེའི་ཐད་དུ་ལྗོན་དབང་
ལས་གང་འདྲ་གསུངས་ཡོད་དམ།
ལན། འགྲེལ་ཚུལ་ནི་སྔར་བཤད་པའི་རྣམ་དབྱེ་དྲུག་པའི་སྒྲ་གི་ཀྱི་
གྱི་འི་ཡི་སྟེ་ལྔ་པོ་དེ་དག་ཉིད་ལ་རྗེས་འཇུག་བཅུ་པ་ས་ཡིག་སྦྱར་བས་གིས།
ཀྱིས། གྱིས། འིས། ཡིས་རྣམས་སུ་གྲུབ་པ་ནི་བྱེད་པ་པོས་བྱ་བ་ལ་སྦྱོར་བ་སྟོན་
པས་ན་གཞུང་གཞན་དུ་རྣམ་དབྱེ་གསུམ་པ་ཞེས་འབྱུང་བ་བྱེད་པ་པོའི་ས་རུ་
ཤེས་པར་བྱའོ། ཞེས་པའི་དོན་ནོ། དེའི་ཐད་དུ། ལྗོན་དབང་ལས། དེ་
རྣམས་ས་མཐའ་ཅན་ལྔ་ནི། རྣམ་དབྱེ་གསུམ་པ་བྱེད་སྒྲ་སྟེ། ཞེས་གསུངས་སོ།
དྲི་བ། བྱེད་སྒྲའི་ཕྲད་སྒྲ་སྦྱོར་བྱེད་ཚུལ་གང་གི་སྐབས་དང་མཚུངས་
སམ། 
ལན། བྱེད་སྒྲའི་ཕྲད་སྒྲ་སྦྱོར་བྱེད་ཚུལ་འབྲེལ་སྒྲའི་སྐབས་དང་
མཚུངས་སོ།
དྲི་བ། དེབྱེད་པ་པོ་གཙོ་ཕལ་གཉིས་སུ་གསུངས་ཚུལ་ཡོད་པ་དེ་ཇི་ལྟར་
བྱས་ནས་དབྱེ་དགོས་སམ།
ལན། བྱེད་སྒྲ་ཉིས་བརྩེགས་བཞེད་པའི་ལུགས་ལྟར་ན་ཤིང་མཁན་
གྱིས་སྟ་རེས་ཤིང་བཙད་ལྟ་བུ་ལ་ཆ་མཚོན་ན་ཤིང་མཁན་དེ་ཤིང་གཅོད་མཁན་
བྱེད་པ་པོ་གཙོ་བོ་དེ་ཡིན་ཞིང་གཅོད་བྱེད་སྟ་རེ་དེ་ལ་བྱེད་པ་པོ་ཕལ་པ་ཟེར་ལ་
(གཞན་དུ་བྱེད་པ་ཞེས་པ་དེ་ཡིན་ནོ་) 
དྲི་བ། བྱེད་སྒྲ་རྒྱུ་མཚན་སྟོན་པར་འཇུག་པའི་དཔེར་བརྗོད་བྲིས་དང་།
ལན། བྱེད་སྒྲ་རྒྱུ་མཚན་སྟོན་པར་འཇུག་པའི་དཔེར་བརྗོད་ནི།
དངོས་པོ་ཡིན་པས་འབྲས་བུ་ཡོད། དུ་བ་མཐོང་བ་ཡིས་མེ་ཡོད་པར་ངེས།
སློབ་སྦྱོང་ཧུར་བརྩོན་བྱས་པས་སྦྱངས་འབྲས་གཟེངས་སུ་ཐོན་ལྟ་བུའོ།
དྲི་བ། བྱེད་སྒྲའི་ཕྲད་ཀྱིས་རྣམ་དབྱེ་མ་ཡིན་པའི་དོན་གཞན་སྟོན་པར་
འཇུག་པ་ཡོད་དམ། 
ལན། བྱེད་སྒྲའི་ཕྲད་ཀྱིས་རྣམ་དབྱེ་གསུམ་པ་མ་ཡིན་པའི་དོན་
གཞན་སྟོན་པར་འཇུག་པའང་ཡོད་དེ། བློ་གསལ་འཇུག་ངོགས་ལས། ཁྲ་ལམ་
གྱིས་མཐོང་ཞེས་པའི་གྱིས་ནི་མཐོང་ཚུལ་སྟོན་པའི་ཚིག་ཕྲད་ཙམ་དང་རིམ་གྱིས་
བསྒྲུབ་ལྟ་བུའི་གྱིས་ནི་སྒྲུབ་ཚུལ་སྟོན་པའི་ཚིག་ཕྲད་ཙམ་དང་ཡུད་ཀྱིས་སོང་ལྟ་
བུའི་ཀྱིས་ནི་འགྲོ་བའི་མྱུར་ཚད་སྟོན་པའི་ཚིག་ཕྲད་ཙམ་དང་ལྷུན་གྱིས་གྲུབ་ལྟ་
བུའི་གྱིས་ནི་གྲུབ་ཚུལ་སྟོན་པའི་ཚིག་ཕྲད་ཙམ་མོ་ཞེས་གསུངས་ལ་གཞན་དུ་མི་
རིགས་ཐམས་ཅད་མཐུན་སྒྲིལ་གྱིས་ཤིག་ཅེས་པ་སྐུལ་ཚིག་ལ་འཇུག་པའང་
གསུངས།
དྲི་བ། ས་ཡིག་འབྲེལ་སྒྲའི་ཕྲད་ལྔའི་མཐར་མི་སྦྱར་བར་གཞན་སྒྲོན་
མེས་མུན་པ་སེལ་ཞེས་པ་ལྟ་བུའི་སྒྲོན་མེས་ཞེས་པར་ས་ཡིག་མིང་མཐར་སྦྱར་
ནས་བྱེད་སྒྲའི་དོན་སྟོན་པ་ཡོད་དམ་མེད་དེའི་རྒྱུ་མཚན་གང་ཡིན་ནམ།
ལན། སྒྲོན་མེས་ཞེས་པར་ས་ཡིག་མིང་མཐར་སྦྱར་ནས་བྱེད་སྒྲའི་
དོན་སྟོན་པ་མེད། དེའི་རྒྱུ་མཚན་ནི་ཐོན་མིའི་ཞལ་ལུང་དུ་སི་ཏུས་གསུངས་པ་
ལྟར། ཆོས་རྒྱལ་མེས་དབོན་དུས་ཀྱི་རྡོ་རིང་རྣམས་སུ་འ་མཐར་འིས་ཞེས་འབྱུང་
བ་ལྟར་དུ་སྔོན་གྱི་འབྲི་སྟངས་ལྟར་ན་མེའའིས་ཞེས་པའམ་མེའིས་ཞེས་
རིགས་ཐོབ་ཀྱང་ཡི་གེ་ཟོར་ཡང་བའི་ཆེད་དུ་འ་མཐའ་ཕལ་ཆེར་བསྡུས་པའི་
ཤུགས་ཀྱིས་འིས་ཞེས་པའི་འི་ཡང་བསྡུས་ནས་ས་གཅིག་པུ་ལས་མི་མཐོང་བར་
ཟད་ཀྱི་ཐོབ་ཐང་ལ་མེད་པ་མ་ཡིན་ནོ། ཞེས་གསུངས། 
དྲི་བ། བྱེད་འབྲེལ་གཉིས་ཀྱི་ཕྲད་དང་དོན་ལ་ཁྱད་པར་གང་ཡོད་དམ།
ལན། ༡ བྱེད་འབྲེལ་གཉིས་ཀྱི་ཕྲད་ཀྱི་ཁྱད་པར་ནི་ས་མཐའ་ཡོད་
མེད་དེ་རང་ཡིན་ཏེ་འབྲེལ་སྒྲའི་ཕྲད་ལ་ས་མཐའ་མེད་པ་དང་བྱེད་སྒྲའི་ཕྲད་ལ་
ས་མཐའ་ཡོད་དོ། ༢ དེ་གཉིས་ཀྱི་དོན་གྱི་ཁྱད་པར་ནི་བྱ་བ་བྱེད་པར་སྟོན་མི་
སྟོན་གྱི་སྒོ་ནས་འབྱེད་དགོས་ཏེ་འབྲེལ་སྒྲ་ནི་དཔེར་ན། བདག་གི་མིག་ལྟ་བུར་
མཚོན་ན། རྣམ་དབྱེ་སྦྱོར་ཡུལ་འབྲེལ་གཞི་བདག་ལ་འབྲེལ་ཆོས་མིག་འབྲེལ་
ཡོད་པ་འབྲེལ་སྒྲའི་ཕྲད་གི་ཞེས་པས་གསལ་བར་སྟོན་པ་ལས་བྱ་བ་བྱེད་པའི་
དོན་མི་སྟོན་དེ་ཡང་དཀའ་གསལ་ལས། བྱ་བ་གཏན་ནས་མི་བྱེད་པར། སྔ་ཕྱི་
འབྲེལ་བྱེད་ཙམ་སྟོན་ན། ཞེས་གསུངས་པའི་ཕྱིར། བྱེད་སྒྲ་ནི། དཔེར་ན།
བདག་གིས་བཤད་ལྟ་བུ་ལ་མཚོན་ན། བྱེད་སྒྲའི་ཕྲད་གིས་ཞེས་པ་བདག་དེར་
སྦྱར་བས་དེས་བཤད་པའི་བྱ་བ་བྱས་པ་གཙོ་བོར་སྟོན་པས་འདི་ལྟ་བུའི་རིགས་
ལ་རྣམ་དབྱེ་གསུམ་པ་བྱེད་སྒྲ་ཞེས་ཟེར། 
རྒྱན་སྡུད།
དྲི་བ། རྒྱན་སྡུད་ཅེས་པའི་དོན་གང་ཡིན་ནམ། དེ་ལ་དབྱེ་ན་གང་དག་
ཡོད་དམ། 
ལན། རྒྱན་སྡུད་ཀྱི་གོ་དོན་ནི་རྒྱན་སྡུད་ཀྱི་ཕྲད་གསུམ་ལས་གང་
ཞིག་ཕྲད་ལ་སྦྱར་བ་ན་ཚིག་དོན་སྔ་ཕྱི་༠༥ཐན་པའི་
པའི་རྒྱན་གཉིས་དང་སྡུད་པ་བཅས་ཀྱི་དོན་སྟོན་པས་ན་རྒྱན་སྡུད་ཅེས་བྱའོ། ,:
དྲི་བ། རྒྱན་སྡུད་ཀྱི་སྐབས་འདིར་རྩ་བ་ལས། ཨཱ་ལི་ཕྱིས་ནས་གཉིས་
པ་སྦྱར། ཚིག་རྒྱན་གཉིས་དང་སྡུད་པར་འགྱུར། ཞེས་པ་དེར་འགྲེལ་དང་དེའི་
ཐད་དུ་ལྗོན་དབང་ལས་གང་འདྲ་གསུངས་ཡོད་དམ།
ལན། འགྲེལ་ཚུལ་ནི་གོང་དུ་བཤད་པའི་འབྲེལ་སྒྲ་དེ་དག་ལས།
ཀྱི་འི་ཡི་གསུམ་གྱི་ཨཱ་ལི་སྟེ་གི་གུ་ཕྱིས་ནས་སོ་སོར་རྗེས་འཇུག་གཉིས་པ་ང་
ཡིག་སྦྱར་བས་ཀྱང་འང་ཡང་ཞེས་གྲུབ་པ་དེ་རྣམས་ནི་ཚིག་རྒྱན་གཉིས་དང་སྡུད་
པའི་དོན་སྟོན་པའི་སྒྲར་འགྱུར་རོ་ཞེས་སོ། དེའི་ཐད་དུ་ལྗོན་དབང་ལས།
ཀྱང་ཡང་འང་གསུམ་རྒྱན་སྡུད་དེ། ཞེས་གསུངས་སོ།
༢ དྲི་བ། རྒྱན་སྡུད་ཀྱི་ཕྲད་དེ་རྣམས་སྒྲ་སྦྱོར་བྱེད་ཚུལ་ལྗོན་དབང་ལས་
གང་འདྲ་གསུངས་ཡོད་དམ། 
ལན། རྒྱན་སྡུད་ཀྱི་ཕྲད་དེ་རྣམས་མིང་མཐར་ཇི་ལྟར་སྦྱོར་བའི་
ཚུལ་ལྗོན་དབང་ལས། ག་ད་བ་ས་དྲག་མཐར་ཀྱང་། ང་ན་མ་ར་ལ་མཐར་
ཡང་། འ་དང་མཐའ་མེད་འང་དང་ཡང་། ཞེས་གསུངས་སོ།
དྲི་བ། མཐུན་པའི་ཚིག་རྒྱན་ནི་གང་འདྲ་ཞིག་ལ་ཟེར་རམ།
ལན། མཁས་དབང་སི་ཏུ་སོགས་ཀྱིས་མཐུན་པའི་ཚིག་རྒྱན་ནི་ཚིག་
སྔ་ཕྱི་མཐུན་པར་སྟོན་པ་དཔེར་ན། གསལ་ཡང་གསལ། མཛེས་ཀྱང་མཛེས་ལྟ་
བུ་དང་མཁས་དབང་པྲ་ཏི་པ་སོགས་ཀྱིས་མཐུན་པའི་ཚིག་རྒྱན་ནི་མཐུན་པའི་
ཆོས་གཉིས་གཞི་གཅིག་ལ་སྡུད་ཅིང་ཁྱད་པར་ཚིག་མཛེས་པར་བྱེད་པ་སྟེ།
དཔེར་ན། མཛེས་པའང་ཡིན་ཏེ་མདོག་ཀྱང་དཀར། དཔལ་ཡང་འབར་ལ་
ཡིད་ཀྱང་འཕྲོག་ཅེས་པ་ལྟ་བུའོ།
དྲི་བ། མི་མཐུན་པའི་ཚིག་རྒྱན་གྱི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་མི་མཐུན་པའི་ཆོས་གཉིས་གཞི་གཅིག་ཏུ་སྡུད་
ཅིང་ཁྱད་པར་དུ་ཚིག་མཛེས་པར་བྱེད་པ་ལ་ཟེར། དཔེར་ན། བཏུད་ཀྱང་ཁྲོ།
མཛའང་བསླུ། ཁ་འབྲས་མཚར་ཡང་སེམས་པ་གནག མེ་ནི་ཐུར་དུ་ཁ་བསྟན་
ཀྱང་། མེ་ལྕེ་གྱེན་དུ་འབར་བ་མཐོང་། ལྟ་བུའོ།
དྲི་བ། ཀྱང་ཡང་འང་གསུམ་མ་ཡིན་པའི་མི་མཐུན་པའི་ཚིག་རྒྱན་
གསལ་བྱེད་ཀྱི་སྒྲ་གཞན་གང་ཡོད་དམ།
ལན། རྒྱན་སྡུད་ཀྱི་ཕྲད་གསུམ་མ་ཡིན་པའི་མི་མཐུན་པའི་ཚིག་༑
རྒྱན་གསལ་བྱེད་ཀྱི་སྒྲ་གཞན་ཡོད་དེ། ཡིན་ནའི། ཡིན་རུང་། འོན་ཏེ། འོན་
ཏང་། ཡིན་མོད། ཡོད་མེད་སོགས་ཀྱང་ཡང་འང་གསུམ་དང་དོན་སྟོན་ཚུལ་
སྤྱིར་བཏང་མཚུངས་པས་གསལ་བྱེད་སྒྲར་གསུངས་སོ།
དྲི་བ། བརྒྱན་སྡུད་ཀྱི་སྡུད་པའི་གོ་དོན་དང་དེ་ལ་དབྱེ་ན་གང་དག་
གསུངས་ཡོད་དམ།
ལན། གོ་དོན་ནི་གཞིའམ་དོན་གཞན་ཞིག་ལ་སྡུད་པ་ལ་ཟེར་དེ་ལ་
དབྱེ་ན་གསུམ་སྟེ། གཞི་མཐུན་གྱི་སྡུད་པ་དང་། གོང་མས་འོག་མ་སྡུད་པ།
འོག་མས་གོང་མ་སྡུད་པའོ།
དྲི་བ། གཞི་མཐུན་གྱི་སྡུད་པའི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་ཁྱད་གཞི་དང་ཁྱད་ཆོས་གཉིས་ཀ་ཕན་ཚུན་གཞི་
མཐུན་དུ་སྡུད་པ་ལ་ཟེར། དཔེར་ན། ཨུཏྤལ་ཡང་ཡིན་ལ་སྔོན་པོའང་ཡིན་
ཞེས་པ་ཨུཏྤལ་དང་སྔོན་པོ་གཉིས་གཞི་མཐུན་དུ་སྡུད་པ་ལྟ་བུ།
དྲི་བ། གོང་མས་འོག་མ་སྡུད་པའི་གོ་དོན་དང་། དཔེར་བརྗོད་བྲིས་
དང་།
ལན། གོ་དོན་ནི་ཚིག་སྔ་མའི་མཐར་ཡོད་པའི་རྒྱན་སྡུད་ཀྱི་ཕྲད་
ཀྱིས་ཚིག་ཕྱི་མའི་དོན་སྡུད་པ་ལ་ཟེར་(ཚིག་སྔ་མས་ཕྱི་མ་སྡུད་པ་ཡང་ཟེར་)
དཔེར་ན། ལྷས་ཀྱང་བཏུད་ན་མིས་ལྟ་ཅི་སྨོས། ཡོན་ཏན་ཡང་དྲན་ཏེ། ཡོན་
ཏན་མ་ཡིན་པ་མིན་ནོ་ལྟ་བུའོ། 
དྲི་བ། འོག་མས་གོང་མ་སྡུད་པའི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་ཚིག་ཕྱི་མའི་མཐར་ཡོད་པའི་རྒྱན་སྡུད་ཀྱི་ཕྲད་
ཀྱིས་ཚིག་སྔ་མའི་དོན་སྡུད་པ་ལ་ཟེར་( མིང་གཞན་ཚིག་ཕྱི་མས་སྔ་མ་སྡུད་པ་
ཡང་ཟེར་)དཔེར་ན། གཉེན་དུ་མ་ཟད་དགྲ་ཡང་མགུ། ཇ་མ་ཟད་ཆང་ཡང་
བཏུང་ལྟ་བུའོ།
དྲི་བ། རྒྱན་སྡུད་ཀྱི་ཕྲད་གསུམ་མ་ཡིན་པའི་སྡུད་ཚིག་གསལ་བྱེད་ཀྱི་སྒྲ་
གང་ཡོད་དམ།
ལན། ཕུད། མ་ཟད། དེས་མ་ཚད། ཡིན་པའི་ཁར། ཡིན་པ་ལྟ་
ཅི་སྨོས། སྨོས་ཅི་དགོས་སོགས་མང་ངོ་།
དྲི་བ། ཚིགས་བཅད་རྐང་པ་ཁ་སྐོང་ན་རྒྱན་སྡུད་ཀྱི་ཕྲད་གང་སྦྱོར་
དགོས་པ་དང་ཁ་མི་སྐོང་ན་་དེ་དེ་ཡི་ཕྲད་གང་སྦྱོར་དགོས་སམ།
ལན། ཚིགས་བཅད་རྐང་པ་ཁ་སྐོང་དགོས་ན་ཡང་སྒྲ་སྦྱོར་དགོས་
པ་དང་རྐང་པ་ཁ་མི་སྐོང་ནའང་སྒྲ་སྦྱོར་དགོས་སོ།དཔེར་ན་བློའང་མཛངས་
ལ་དཔའ་ཡང་ཆེ། ལྟ་བུའོ། 
དྲི་བ། ཡང་སྒྲས་རྒྱན་སྡུད་ཕུད་པས་དོན་གཞན་སྟོན་པར་འཇུག་གམ།
ལན། ཡང་སྒྲས་རྒྱན་སྡུད་ཕུད་པས་དོན་གཞན་སྟོན་པར་འཇུག་
སྟེ། སྨྲ་སྒོ་ལས་ཡང་ཞེས་བྱ་བ་བསྣན་པའང་ཡིན། ཞེས་གསུངས་པ་ལྟར།
དཔེར་ན། ཡང་དང་ཡང་དུ་གསུངས་པ་དང་། ཡང་ཡང་དང་། སླར་ཡང་།
དེ་ཡང་སོགས་རྣམ་གྲངས་གཉིས་ལ་སོགས་པ་སྔ་མའི་སྟེང་དུ་ཕྱི་མ་བསྣན་པས་
བསྐྱར་བའམ་བལྡབས་པའི་དོན་ལ་འཇུག་གོ།
ལྷག་བཅས།  
དྲི་བ། ལྷག་བཅས་ཞེས་པའི་གོ་དོན་གང་ཡིན་ནམ།
ལན། གོ་དོན་ནི་ལྷག་བཅས་ཀྱི་ཕྲད་ཏེ་དེ་སྟེ་གསུམ་པོ་ལས་གང་
ཞིག་མིང་ཚིག་གང་གི་མཐར་སྦྱར་ཡང་། བསྟན་བྱའི་དོན་ལྷག་མ་འདྲེན་པའི་དོན་དུ་འགྱུར་བས་
ན་ལྷག་བཅས་ཞེས་ཟེར།
དྲི་བ། ལྷག་བཅས་ཀྱི་སྐབས་འདིར་རྩ་བ་ལས་གང་འདྲ་གསུངས་ཡོད་
དམ། དེར་འགྲེལ་དང་དངོས་བསྟན་ཕྲད་དང་ཤུགས་བསྟན་ཕྲད་གང་དག་
ཡོད་དམ་དེའི་ཐད་དུ་ལྗོན་དབང་ལས་གང་འདྲ་གསུངས་ཡོད་དམ།
ལན། ༡ ལྷག་བཅས་སྐབས་འདིར་རྩ་བ་ལས། ལ་དོན་སུ་ལ་ཨུ་
ཕྱིས་ནས། དེ་ལ་གསུམ་པའི་དང་པོ་སྦྱར། དེ་ལ་ཨཱ་ལི་གསུམ་པ་སྦྱར། དེ་ནི་
ལྷག་མ་དང་བཅས་པའོ། ཞེས་པ་སྟེ།  
༢ སྔར་བཤད་པའི་ལ་དོན་གྱི་ནང་ཚན་སུ་ཞེས་པ་དེའི་ཨུ་ཡིག་སྟེ་
ཞབས་ཀྱུ་ཕྱིས་ནས་ས་རྐྱང་གནས་པ་དེ་ལ་ཀཱ་ལིའི་སྡེ་པ་གསུམ་པའི་དང་པོ་ཏ་
ཡིག་སྦྱར་ཞིང་དེ་ལ་སླར་ཡང་སྡེང་དུ་ཨཱ་ལི་གསུམ་པ་སྟེ་འགྲེང་བུ་སྦྱར་བས་སྟེ་
ཞེས་གྲུབ་པ་དེ་དང་། འོག་ནས་འབྱུང་བའི་དེ་ཤུགས་བསྟན་ཏེ་རྐྱང་བཅས་
གསུམ་པོ་དེ་རྣམས་ནི་མིང་ཚིག་གང་གི་མཐར་སྦྱར་ཡང་བསྟན་བྱའི་དོན་ལྷག་མ་
འདྲེན་པའི་དོན་ཅན་དུ་འགྱུར་བས་དེ་ནི་ལྷག་མ་དང་བཅས་པའི་སྒྲ་ཞེས་
བྱའོ། ཞེས་དང་། དེའི་ཐད་དུ་ལྗོན་དབང་ལས། ཏེ་དེ་སྟེ་གསུམ་ལྷག་བཅས་
ཏེ། ཞེས་གསུངས་སོ།
དྲི་བ། ལྷག་བཅས་ཀྱི་ཕྲད་དངོས་ཤུགས་ཅི་རིགས་ནས་བསྟན་པ་དེ་
རྣམས་མིང་མཐར་ཇི་ལྟར་སྦྱོར་ཚུལ་ལྗོན་དབང་ལས་གང་འདྲ་གསུངས་ཡོད་
དམ།
ལན། ལྷག་བཅས་ཀྱི་ཕྲད་དངོས་ཤུགས་ཅི་རིགས་ནས་བསྟན་པ་
དེ་རྣམས་མིང་མཐར་ཇི་ལྟར་སྦྱོར་ཚུལ་ལྗོན་དབང་ལས། ན་ར་ལ་ས་དྲག་
མཐར་ཏེ། ད་དེ་ག་ང་བ་མ་འ། མཐའ་མེད་རྣམས་ལ་ས་སྟེ་ཐོབ། ཅེས་
གསུངས་སོ།
དྲི་བ། ལྷག་བཅས་ལ་རྩ་བའི་ནང་གསེས་དབྱེ་བ་ག་ཚོད་ཡོད་དམ།  ཿ་
ལན། ལྷག་བཅས་ལ་རྩ་བའི་ནང་གསེས་དབྱེ་བ་གསུམ་ཡོད་དེ་སྨྲ་
སྒོ་ལས་སྟེ་ནི་ལྷག་མ་ཡོད་པ་སྟེ།
མཚམས་སྦྱོར་བ་དང་གཅིག དམ་བཅའ་བ་དང་གཉིས། གཞན་
འདྲེན་པ་དང་གསུམ་ཡོད་དོ། 
དྲི་བ། མཚམས་སྦྱོར་ལྷག་བཅས་ཞེས་པའི་གོ་དོན་དང་། དེ་ལ་དབྱེ་ན་
ནང་གསེས་ག་ཚོད་ཡོད་དམ།
ལན། ༡ གོ་དོན་ནི་ཏེ་དེ་སྟེ་གསུམ་པོ་དེ་གང་སྔ་ཕྱི་མཚམས་སྦྱོར་
བའི་ལྷག་བཅས་གང་ཞིག་ནས་ཅིང་( ཞིང་ཤིང་) གི་ཕྲད་དང་འཇུག་པ་མཐུན་
པས་ན་མཚམས་སྦྱོར་ལྷག་བཅས་ཞེས་ཟེར་བ་དེ་ལ་ནང་གསེས་ཀྱི་དབྱེ་བ་གསུམ་
ཡོད་དེ། སྨྲ་སྒོ་ལས་བྱེད་དང་བྱ་བའམ་ཡང་ན་ནི། བྱ་བ་ཉིད་དུ་སྦྱོར་བ་གང་།
ཚིག་གཉིས་རིམ་མམ་དུས་གཅིག་ཏུ། སྦྱོར་བར་བྱེད་པ་མཚམས་སྦྱོར་ཡིན།
ཞེས་གསུངས་པ་ལྟར། བྱེད་པས་བྱ་བ་འདྲེན་པ་དང་གཅིག་བྱ་བས་བྱ་བ་
འདྲེན་པ་དང་གཉིས། བྱ་བ་གཉིས་དུས་སྔ་ཕྱི་མེད་པ་ཅིག་ཅར་དང་གསུམ་མོ།
དྲི་བ། བྱེད་པས་བྱ་བ་འདྲེན་པའི་གོ་དོན་དང་། དཔེར་བརྗོད་བྲིས་
དང་།
ལན། གོ་དོན་ནི་ཚིག་སྔ་མ་བྱེད་པ་དང་ཕྱི་མ་བྱ་བར་སྦྱོར་བས་
འདྲེན་བྱེད་དང་འདྲེན་བྱ་དུས་རིམ་པར་འཇུག་པ་ཞིག་ལ་ཟེར། དཔེར་ན།
མདའ་འཕངས་ཏེ་ཕོག་ལྟ་བུ། མདའ་འཕངས་པའི་རྗེས་སུ་ཕོག་དགོས་སྟབས་
འཕང་པ་བྱེད་པ་དང་ཕོག་པ་བྱ་བ་གཉིས་རིམ་ཅན་དུ་ཏེ་སྒྲས་མཚམས་སྦྱོར་
བའི་ལྷག་བཅས་སོ། གཞན་ཡང་ཇ་བསྐོལ་ཏེ་འཁོལ། ཆང་འཐུངས་ཏེ་བཟི།
ས་བོན་བཏབ་སྟེ་མྱུ་གུ་སྐྱེ།། ལྟ་བུའོ།  
དྲི་བ། བྱ་བས་བྱ་བ་འདྲེན་པའི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་ཚིག་སྔ་ཕྱི་གཉིས་ཀ་བྱ་བར་སྦྱོར་ཞིང་དུས་རིམ་
པར་འཇུག་པ་ཞིག་ལ་ཟེར། དཔེར་ན། ལག་པ་བསྙལ་ཏེ་ཟས་ཟ་ལྟ་བུ་ཚིག་སྔ་
ཕྱི་གཉིས་ཀ་བྱ་བར་སྦྱོར་ཞིང་དུས་རིམ་གྱིས་འཇུག་པ་ཏེ་སྒྲས་སྟོན་པའོ། སློབ་
ཁང་དུ་སོང་སྟེ་ཡི་གེ་བྲིས། མེ་སྤར་ཏེ་དཔེ་ཆ་བལྟ་ལྟ་བུའོ།
དྲི་བ། དུས་སྔ་ཕྱི་མེད་པ་ཅིག་ཅར་གྱི་གོ་དོན་དང་དཔེར་བརྗོད་བྲིས་
དང་།
ས་ལན། གོ་དོན་ནི་ཚིག་སྔ་ཕྱི་གཉིས་ཀ་བྱ་བར་སྦྱོར་ཞིང་དུས་སྔ་ཕྱི་
མེད་པ་ཅིག་ཅར་དུ་བྱུང་བ་ཞིག་ལ་ཟེར། དཔེར་ན། འཛུམ་དམུལ་ཏེ་
མདངས་ཕྱུང་ལྟ་བུ། འཛུམ་དམུལ་བ་དང་མདངས་ཕྱུང་བ་དུས་མཉམ་མམ་
ཅིག་ཅར་ཡིན་པ་ཏེ་སྒྲས་མཚམས་སྦྱོར་ཏེ་སྟོན་པའོ། གཞན་ཡང་འཕུར་ཏེ་འགྲོ་
ཚེག་སྒྲ་དང་བཅས་ཏེ་འབར་ལྟ་བུའོ།
དྲི་བ། དམ་བཅའ་ལྷག་བཅས་ཀྱི་གོ་དོན་དང་དེར་དབྱེ་ན་ག་ཚོད་ཡོད་
དམ།
ལན། ༡ གོ་དོན་ནི་ཚིག་སྔ་མར་དམ་བཅས་པ་དེའི་གསལ་བྱེད་
དམ་སྒྲུབ་བྱེད་དུ་ཚིག་ཕྱི་མ་འདྲེན་པ་ལ་ཟེར་དེ་ཡང་སྨྲ་སྒོར་གང་ཞིག་གིས་ནི་སྔ་
མ་ལ། གསལ་བར་བྱེད་པ་དམ་བཅའ་བ། ཞེས་གསུངས་སོ། 
༢ དེ་ལ་དབྱེ་ན་དབྱེ་བ་འདྲེན་པ་དང་གཏན་ཚིགས་འདྲེན་པ། ངེས་
ཚིག་འདྲེན་པ། རྒྱས་བཤད་འདྲེན་པ་སོགས་ཡོད་དོ།
དྲི་བ། དམ་བཅའི་དབྱེ་བ་འདྲེན་པའི་གོ་དོན་དང་། དཔེར་བརྗོད་
བྲིས་དང་། 
དྲི་བ། གོ་དོན་ནི་དབྱེ་གཞི་གཅིག་ལས་དབྱེ་བ་སོ་སོར་འབྱེད་པ་ལ་ཟེར་
དཔེར་ན། འབྱུང་བ་ནི་ལྔ་སྟེ། ས་དང་། ཆུ། མེ། རླུང་། ནམ་མཁའ་
བཅས་སོ་ལྟ་བུ། དབང་པོ་ལྔ་ཡོད་པར་དམ་བཅས་ནས་རྒྱུ་མཚན་དུ་འབྱུང་བ་
ལྔ་སོ་སོར་སྟེ་སྒྲས་འདྲེན་པའོ།
དྲི་བ། དམ་བཅའི་གཏན་ཚིགས་འདྲེན་པའི་གོ་དོན་དང་། དཔེར་
བརྗོད་བྲིས་དང་།
ལན། ༡ གོ་དོན་ནི་སྔོན་དུ་ཁས་བླངས་པའི་ཚིག་དེའི་སྒྲུབ་བྱེད་
དུ་ཚིག་ཕྱི་མ་རྒྱུ་མཚན་འདྲེན་པ་ཞིག་ཡིན། དཔེར་ན། མི་རྟག་སྟེ་བྱས་པའི་
ཕྱིར་ལྟ་བུ་སྟེ།མི་རྟག་པ་ཡིན་པར་དམ་བཅས་ནས་དེའི་རྒྱུ་མཚན་དུ་བྱས་པ་ནི་
སྟེ་སྒྲས་འདྲེན་པའོ།
དྲི་བ། དམ་བཅའི་ངེས་ཚིག་འདྲེན་པའི་གོ་དོན་དང་དཔེར་བརྗོད་བྲིས་
དང་།
ལན། ༡ གོ་དོན་ནི་གཞི་གང་ལ་བཏགས་པའི་མིང་དེའི་ངེས་ཚིག་
གམ་སྒྲ་བཤད་འདྲེན་པ་ལ་ཟེར། ༢ དཔེར་ན། སངས་རྒྱས་ཏེ་མ་རིག་པའི་
གཉིད་ལས་སངས་པ་དང་ཤེས་བྱ་ལ་བློ་གྲོས་རྒྱས་པའོ། ལྟ་བུ་སྟེ་སངས་རྒྱས་ཀྱི་
ངེས་ཚིག་གམ་སྒྲ་བཤད་ནི་ཏེ་སྒྲས་འདྲེན་པའོ།
དྲི་བ། དམ་བཅའི་རྒྱས་བཤད་འདྲེན་པའི་གོ་དོན་དང་། དཔེར་
བརྗོད་བྲིས་དང་།
ལན། ༡ གོ་དོན་ནི་ཚིག་སྔ་མར་མདོར་བསྡུས་པར་བཤད་པའི་
དོན་དེ་ཚིག་ཕྱི་མར་རྒྱས་བཤད་འདྲེན་པ་ལ་ཟེར། ༢ དཔེར་ན། ཁ་དོག་ལ་
མདོར་བསྡུས་ན་གཉིས་ཏེ་རྩ་བའི་ཁ་དོག་དང་ཡན་ལག་གི་ཁ་དོག་ཡིན་ལ་རྒྱས་
པར་དབྱེ་ན་རྩ་བའི་ཁ་དོག་ལ་བཞི་སྟེ། སྔོན་པོ་དང་། སེརཔོ། དཀར་པོ།
དམར་པོ་བཅས་ཡོད་པ་དང་ཡན་ལག་ཁ་དོག་ལ་དབྱེ་ན་བརྒྱད་དེ། སྤྲིན་དང་
དུ་བ། རྡུལ་དང་ཁུག་སྣ། ཉི་མ་དང་གྲིབ་མ། སྣང་བ་དང་མུན་པ་བཅས་
བརྒྱད་ཡོད་ཅེས་པ་ལྟ་བུའོ།
དྲི་བ། གཞན་འདྲེན་ལྷག་བཅས་ཀྱི་གོ་དོན་དང་། དཔེར་བརྗོད་བྲིས་
དང་། 
ལན། ༡ གོ་དོན་ནི་མཚམས་སྦྱོར་དང་། དམ་བཅའ་གཉིས་སུ་
མི་གཏོགས་པའི་སྐབས་འགར་ལ་སྒྲ་དང་འཇུག་པ་མཐུན་ཅིང་དོན་ཞིག་གི་རྗེས་
སུ་དོན་གཞན་ཞིག་འདྲེན་པ་ལ་ཟེར། ༢ དཔེར་ན། ཤར་ན་ལྷ་ས་སྟེ་ནུབ་ན་
གཞིས་རྩེའོ། ཞེས་པ་ལྟ་བུ་ལ་མཚོན་ན་ཚིག་སྔ་མ་ལྷ་ས་དང་ཕྱི་མ་གཞིས་རྩེ་
གཉིས་ཏེ་སྒྲས་མཚམས་སྦྱར་བ་མ་ཡིན་པས་མཚམས་སྦྱོར་མིན། ཡང་ཚིག་སྔ་མ་
ལྷ་སའི་སྒྲུབ་བྱེད་དུ་ཕྱི་མ་གཞིས་རྩེ་མི་འགྲོ་བས་དམ་བཅའ་ཡང་མིན་ལྷ་ས་ལས་
གཞན་པ་གཞིས་རྩེ་སྟེ་སྒྲས་དྲངས་པ་ཡིན་པས་འདི་ལྟ་བུ་ལ་གཞན་འདྲེན་པའི་ལྷག་བཅས་ཟེར། སྐབས་འགར་ལ་སྒྲ་དང་འཇུག་པ་མཐུན་པའི་དཔེར་བརྗོད་
ནི་ཤར་དུ་ཆབ་མདོ་ཡོད་ལ་ནུབ་ཏུ་མངའ་རིས་ཡོད་ལྟ་བུའོ།།
དྲི་བ། རྗེས་འཇུག་ས་ཡིག་གི་རྗེས་སུ་ཕྲད་སྟེ་སྒྲ་འཇུག་ན་སྐྱོན་གང་ཡོད་
དམ།
ལན། མཁས་དབང་སི་ཏུས། ས་ཡིག་གི་མཐར་ནི་ས་སྒྲ་སྔ་མ་དེ་
ཉིད་དང་སྟེ་ཡིག་གི་ས་སྒྲ་གཅིག་ཏུ་འདྲེས་པས་སོ་སོར་མི་མངོན་པའི་ཕྱིར་
དགོས་པ་མེད་པས་དེ་རྣམས་ཀྱི་མཐར་ས་ཡིག་ཕྱིས་ནས་ཏེ་རྐྱང་ཉིད་སྦྱར་བ་
གཞུང་འདིའི་དགོངས་པ་དོན་ཐོབ་ཏུ་གནས་ཞེས་གསུངས་སོ།

དྲི་བ། འབྱེད་སྡུད་ཅེས་པའི་གོ་དོན་གང་ཡིན་ནམ།  
༧ ལན། གོ་དོན་ནི་འབྱེད་སྡུད་ཀྱི་ཕྲད་དེ་རྣམས་ལས་གང་ཞིག་ཕྲད་
ལ་སྦྱར་བ་ན་དབྱེ་གཞི་གཅིག་ལས་བྱེ་བྲག་དབྱེ་བ་གཉིས་སམ་མང་པོར་འབྱེད་
པ་དང་ཕྱེ་ཟིན་པའི་དབྱེ་བ་རྣམས་དབྱེ་གཞི་གཅིག་གི་སྟེང་དུ་སྡུད་པར་བྱེད་
པས་འབྱེད་སྡུད་ཅེས་ཟེར།
དྲི་བ། འབྱེད་སྡུད་ཀྱི་སྐབས་དེར་རྩ་བ་ལས་གང་འདྲ་གསུངས་ཡོད་
དམ། དེར་འགྲེལ་དང༌། དངོས་བསྟན་ཕྲད་གང་དག་དང་ཤུགས་བསྟན་གང་
ཡིན་དེའི་ཐད་དུ་ལྗོན་དབང་ལས་གང་འདྲ་གསུངས་ཡོད་དམ།
ལན། ༡ རྩ་བར། རྗེས་འཇུག་ཡི་གེ་བཅུ་པོ་ལ། དྲུག་པ་སྦྱར་ན་
འབྱེད་སྡུད་ཡིན། ཞེས་པ་སྟེ།
༢ འགྲེལ་ཚུལ་ནི། རྗེས་འཇུག་གི་ཡི་གེ་བཅུ་པོ་དེ་རྣམས་ལ་དེ་ཉིད་ཀྱི་
དྲུག་པ་མ་ཡིག་སྦྱར་བས་གམ། ངམ། དམ། ནམ། བམ། མམ། འམ།
རམ། ལམ། སམ་བཅས་བཅུར་གྲུབ་པ་དངོས་བསྟན་དེ་དག་དང་ཤུགས་
བསྟན་ཏམ་བཅས་བཅུ་གཅིག་པོ་རྣམས་ནི་འབྱེད་པ་དང་སྡུད་པའི་དོན་ལ་
འཇུག་པ་ཡིན་ཞེས་སོ། ༤ དེའི་ཐད་དུ་ལྗོན་དབང་ལས། གམ་ངམ་དམ་ནམ་
བམ་མམ་འམ། རམ་ལམ་སམ་ཏམ་འབྱེད་སྡུད་དེ། ཞེས་གསུངས་སོ།  ཿ
དྲི་བ། འབྱེད་སྡུད་ཀྱི་ཕྲད་རྣམས་མིང་མཐར་ཇི་ལྟར་སྦྱོར་ཚུལ་གང་གི་
སྐབས་དང་མཚུངས་སམ།
ལན། འབྱེད་སྡུད་ཀྱི་ཕྲད་རྣམས་མིང་མཐར་ཇི་ལྟར་སྦྱོར་ཚུལ་ལྗོན་
དབང་ལས། སྦྱོར་ཚུལ་སླར་བསྡུའི་སྐབས་དང་མཚུངས། ཞེས་གསུངས་པ་
ལྟར་ད་དྲག་གི་རྗེས་སུ་འབྱེད་སྡུད་ཀྱི་ཕྲད་ཏམ་སྦྱོར་དགོས་པ་དང་། མཐའ་
རྟེན་མེད་པའི་མཐར་འམ་སྦྱོར་དགོས་པ་དང་གཞན་རྣམས་མིང་གི་མཐའི་རྗེས་
འཇུག་གང་ཡིན་པ་དེ་དང་མཐུན་པར་སྦྱོར་དགོས་པའོ།
༢ དྲི་བ། འབྱེད་སྡུད་ཀྱི་འབྱེད་པ་དང་སྡུད་པ་སོ་སོར་དཔེར་བརྗོད་རེ་
བྲིས་དང་།
ལན། གོ་དོན་ནི་གོང་དུ་སོང་ཟིན། འབྱེད་པ་ནི་དཔེར་ན། ཆོས་
ནི་གཉིས་ཏེ་འདུས་བྱས་སམ། འདུས་མ་བྱས་སོ་ལྟ་བུའོ། སྡུད་པ་ནི་དཔེར་ན།
གཟུགས་སམ། སྒྲའམ། དྲིའམ། རོའམ། རེག་བྱ་རྣམས་ནི་འདོད་ཡོན་ནོ་ལྟ་
བུའོ། །
དྲི་བ། འབྱེད་སྡུད་ཀྱི་ཕྲད་གམ་སོགས་བཅུ་གཅིག་པོ་དེ་རྣམས་འབྱེད་
སྡུད་གཉིས་ཀྱི་དོན་དུ་འཇུག་པ་གཙོ་ཆེ་ཞིང་ད་དུང་དོན་གཞན་ལ་འཇུག་གམ།
ལན། ད་དུང་འདྲི་བ་དང་། བརྟག་པ་དང་། གདམ་ང་དང་།
ཐེ་ཚོམ་སོགས་ལ་འཇུག་པ་ཡོད་པ་ལས།དང་པོ་འདྲི་བ་ལ་འཇུག་པ་ནི་རང་གི་
མ་ཤེས་པའི་བརྗོད་དོན་དེ་གསལ་པོར་རྟོགས་པའི་ཆེད་དུ་གཞན་ལ་དྲི་བ་སྟོན་
པ་ཞིག་ཡིན་དཔེར་ན། བློ་གྲོས་ཅན་ཁྱོད་ལ་ཚད་མའི་གཞུང་འཁྲིད་རྒྱུན་ཡོད་
དམ་མེད་ལྟ་བུ། གཉིས་པ། བརྟག་པ་ལ་འཇུག་པ་ནི་དོན་ལ་ཡིན་མིན་ནམ་
ཡོད་མེད་དཔྱད་པའི་དོན་སྟོན་པ་ཞིག་ཡིན། དཔེར་ན། ཁོང་རིག་པའི་གནས་
ལྔར་མཁས་པ་ཞིག་ཡིན་ནམ་མིན་ལྟ་བུ། གསུམ་པ། གདམ་ངའི་དོན་ལ་
འཇུག་པ་ནི་གདམ་བྱ་གཉིས་སམ་དུ་མའི་ནང་ནས་གང་རུང་ཞིག་བདམས་པའི་
དོན་སྟོན་པ་ལ་ཟེར་དཔེར་ན། ཇ་འཐུང་ངམ་ཆང་འཐུང་། གསེར་ལེན་ནམ་
དངུལ་ལེན་ལྟ་བུ། བཞི་པ། ཐེ་ཚོམ་ལ་འཇུག་པ་ནི་རང་གི་འགྲུབ་རྒྱུའི་བྱ་བ་ལ་
སོགས་པར་ཡིན་མིན་བློ་གཉིས་སུ་ལྷུང་ནས་དོགས་པ་ཟ་བར་སྟོན་སྟོན་པ་ལ་ཟེར་
དཔེར་ན། ངས་དབྱིན་ཡིག་སྦྱང་ན་ཤེས་ཡོང་ངམ་མི་ཡོང་ལྟ་བུ། གོང་གསལ་
དེ་རྣམས་ཀྱང་དོན་གྱི་ཁྱད་པར་བརྟག་ཅིང་འབྱེད་པའི་དོན་ཅན་ཡིན་པས་དེ་
འདྲའི་གམ་ལ་སོགས་པའི་སྒྲའང་འབྱེད་པའི་སྒྲ་ཉིད་དུ་ངེས་པར་གསུངས་སོ།
སྐབས་འདིར་རྟོགས་བདེར་ཟུར་དུ་བཤད་པ་ཡིན་ནོ། 
འབྱུང་ཁུངས།
དྲི་བ། འབྱུང་ཁུངས་ཞེས་པའི་དོན་གང་ཡིན་ནམ། རླབས་པའི་།དེ་ཕྱི་ས་
ལན། གོ་དོན་ནི་ཆོས་གང་ལས་གང་ཞིག་བྲལ་བའམ་འབྱུང་པ་
ནས་ལལས་ཕྲད་ཀྱིས་གཙོ་བོར་སྟོན་པའི་དོན་ལ་འབྱུང་ཁུངས་ཞེས་བརྗོད།
དཀའ་གསལ་ལས། གང་ཞིག་གང་ལས་བྱུང་བའམ། བྱེ་དང་ལྷུང་བའི་དོན་
ལྡན་ན། རྣམ་དབྱེ་ལྔ་པ་འབྱུང་ཁུངས་ཏེ། ཞེས་གསུངས་སོ།  ཿ
དྲི་བ། རྩ་བར། རྗེས་འཇུག་ཡི་གེ་བཅུ་པོ་ཡི། བཞི་པ་དགུ་པ་ལ་བཅུ་
པ། སྦྱར་བ་འབྱུང་ཁུངས་ས་ཡིན་ཏེ། དགར་དང་སྡུད་པའང་དེ་བཞིན་ཡིན།
ཞེས་པར་འགྲེལ་དང་། དེའི་ཐད་དུ་ལྗོན་དབང་ལས་གང་འདྲ་གསུངས་ཡོད་
དམ། 
ལན། ༡ འགྲེལ་ཚུལ་ནི་རྗེས་འཇུག་ཡི་གེ་བཅུ་པོ་དེའི་ནང་ཚན་
བཞི་པ་ན་དང་དགུ་པ་ལ་གཉིས་སོ་སོར་རྗེས་འཇུག་བཅུ་པ་ས་ཡིག་སྦྱར་བས་
ནས་ལས་ཞེས་གྲུབ་པ་ནི་རྣམ་དབྱེ་ལྔ་པ་འབྱུང་ཁུངས་ཀྱི་ས་ཡིན་ཅིང་། ཏེ་ནི་
ལྷག་བཅས་ཀྱི་སྒྲ་སྟེ། གང་འདྲེན་ན་ནས་ལས་གཉིས་དགར་བ་དང་སྡུད་པ་
ལའང་འབྱུང་ཁུངས་ལ་ཇི་ལྟར་འཇུག་པ་དེ་བཞིན་དུ་འཇུག་པ་ཡིན་ནོ། འང་
ནི་སྡུད་པའི་ཚིག་ཕྲད་དོ། དེའི་ཐད་དུ་ལྗོན་དབང་ལས། ནས་ལས་འབྱུང་
ངས་དགར་སྡུད་དེ། ཞེས་གསུངས་སོ། 
དྲི་བ། ནས་ལས་གཉིས་ཚིག་ཕྲད་དུ་ཞུགས་ན་དོན་གྱི་རྣམ་པ་གང་དག་
སྟོན་ནམ།
ལན། ལྗོན་དབང་ལས། ནས་ལས་འབྱུང་ཁུངས་དགར་སྡུད་དེ།
ཞེས་གསུངས་པ་ལྟར། ནས་ལས་གཉིས་ཚིག་ཕྲད་དུ་ཞུགས་ན་འབྱུང་ཁུངས་
དང་། དགར་བ་དང་། སྡུད་པ་བཅས་སུ་འཇུག་གོ།
དྲི་བ། ནས་དང་ལས་ཀྱི་སྒྲ་གཉིས་གོང་འཁོད་དོན་གསུམ་ལ་འོས་ཤིང་
འཚམས་པར་འཇུག་སྟངས་གང་འདྲ་ཡིན་ནམ།
ལན། ནས་དང་ལས་ཀྱི་སྒྲ་གཉིས་དོན་གསུམ་ལ་འོས་ཤིང་འཚམས་
པར་འཇུག་སྟངས་ནི་ལྗོན་དབང་ལས། འབྱུང་ཁུངས་དངོས་ལ་གང་སྦྱར་
འཐུས། རིགས་མཐུན་དགར་ནས་མི་མཐུན་ལས། སྡུད་ལ་ནས་སྒྲ་ཁོ་ན་འཇུག
ཅེས་གསུངས་སོ།
དྲི་བ། འབྱུང་ཁུངས་ལ་དབྱེ་ན་ག་ཚོད་ཡོད་དམ། སོ་སོའི་གོ་དོན་དང་
དཔེར་བརྗོད་བྲིས་དང་། 
ལན། ༡ འབྱུང་ཁུངས་ལ་དབྱེ་ན་གཉིས་ཏེ་འབྱུང་ཁུངས་དངོས་
དང་འབྱུང་ཁུངས་ཆ་འདྲ་བཅས་སོ། ༢ ་འབྱུང་ཁུངས་དངོས་ནི་འབྱུང་ཆོས་
གང་ཡང་རུང་བ་ཞིག་འབྱུང་སའི་གཞི་དེ་ལས་དངོས་སུ་བྱུང་བ་ཞིག་ཡིན།
དཔེར་ན། རྒྱ་མཚོ་ནས་ནོར་བུ། རྒྱ་མཚོ་ལས་ནོར་བུ། བ་ནས་འོ་མ། བ་
ལས་འོ་མ། མཁས་པ་ནས་རིག་པ། མཁས་པ་ལས་རིག་པ་ལྟ་བུའོ། ༣
འབྱུང་ཁུངས་ཆ་འདྲ་ནི་འབྱུང་ཁུངས་དངོས་མ་ཡིན་ཡང་སྐབས་དེར་དེ་ལས་
བྱུང་བས་འབྱུང་ཁུངས་དང་འདྲ་བ་ཞིག་ལ་བརྗོད། དཔེར་ན། ས་བོན་ནས་
མྱུ་གུ་བྱུང་། ས་བོན་ལས་མྱུ་གུ་བྱུང༌། རྟ་ནས་ལྷུང་། རྟ་ལས་ལྷུང༌། སྐས་ནས་
བབས། སྐས་ལས་བབས་ལྟ་བུའོ།
དྲི་བ། ས་བོན་ལས་མྱུ་གུ་བྱུང་ལྟ་བུ་འབྱུང་ཁུངས་ཆ་འདྲར་བཞག་
དགོས་དོན་གང་ཡིན་ནམ། 
ལན། ས་བོན་ལས་མྱུ་གུ་བྱུང་ཞེས་པ་ནི་འབྱུང་ཁུངས་ཆ་འདྲར་
བཞག་དོན་ནི་མྱུ་གུ་ནི་ས་བོན་དང་མེད་ན་མི་འབྱུང་གི་འབྲེལ་བར་གྲུབ་ཀྱང་ས་
བོན་ཉིད་མྱུ་གུའི་ངོ་བོར་འགྱུར་བས་ས་བོན་གྱི་སྐབས་ན་མྱུ་གུ་མེད་ཅིང་མྱུ་གུའི་
གནས་སྐབས་ན་ས་བོན་གྱི་གནས་སྐབས་གཏོང་བའི་ཕྱིར། དེས་ན་སྐབས་
འདིར་འབྱུང་གཞི་ས་བོན་ལོགས་སུ་ངོས་འཛིན་རྒྱུ་མེད་པས་འབྱུང་ཁུངས་ཆ་
འདྲར་རིགས་སོ།  
དྲི་བ། འབྱུང་ཁུངས་དངོས་དང་འབྱུང་ཁུངས་ཆ་འདྲའི་ཁྱད་པར་གང་
ཡིན་ནམ།
ལན། དེ་གཉིས་ཀྱི་ཁྱད་པར་ནི་བཟའ་ཤིང་ལས་ཤིང་ཏོག་བླངས་
པ་ལྟ་བུ་ནི་འབྱུང་ཁུངས་བཟའ་ཤིང་ཤིང་ཏོག་དེ་ལས་ལོགས་སུ་ལེན་རྒྱུ་ཡོད་པ་
དེ་འདྲ་ནི་འབྱུང་ཁུངས་དངོས་ཡིན་ལ་འོ་མ་ལས་ཞོ་ལྟ་བུ་ནི་འོ་མ་དེ་ཞོའི་ངོ་བོར་
གྱུར་ཟིན་པ་ན། ཟུར་དུ་འོ་མ་འདི་འོ་ཞེས་སྟོན་རྒྱུ་མེད་པ་དེ་འདྲ་ནི་འབྱུང་
ཁུངས་ཆ་འདྲ་ཞེས་གསུངས་སོ།
དྲི་བ།དུ་བའི་རྟགས་ལས་མེ་ཡོད་པར་ཤེས་ལྟ་བུ་ལས་སྒྲ་རྒྱུ་མཚན་སྟོན་
པ་ལ་འཇུག་པ་ཡང་རྣམ་དབྱེ་ལྔ་པ་འབྱུང་ཁུངས་ལས་མི་འདའ་བའི་ཚུལ་གང་
ཡིན་ནམ། 
ལན། དུ་བའི་རྟགས་ལས་མེ་ཡོད་པར་ཤེས་ཞེས་པ་དེ་ལྟ་བུའི་
དཔེར་བརྗོད་ཀྱི་རིགས་རྣམས་རྣམ་དབྱེ་ལྔ་པ་འབྱུང་ཁུངས་ལས་མི་འའདའ་བའི་
ཚུལ་ནི་དུ་བ་མཐོང་བའི་རྒྱུ་མཚན་གྱིས་མེ་ཡོད་པར་ཤེས་པ་ལས་སྒྲས་རྒྱུ་མཚན་
དྲངས་པ་ཡིན་པས། རྣམ་དབྱེ་ལྔ་པ་ལས་མི་འདའ་སྟེ་མེར་ཤེས་པ་རྒྱུ་མཚན་
ཅན་དེ་་དུ་བ་མཐོང་བའི་རྒྱུ་མཚན་ལས་བྱུང་བས་སོ། (དེ་དང་འདྲ་བའི་
དཔེར་བརྗོད་གཞན་ལ་རིགས་འགྲེ་མཛོད།)
དྲི་བ། དགར་བ་ཞེས་པའི་གོ་དོན་དང་དེ་ལ་དབྱེ་ན་ག་ཚོད་ཡོད་དམ།
ལན། ༡ གོ་དོན་ནི་དགར་གཞི་གང་ཞིག་ངོས་བཟུང་སྟེ་དེ་ལས་
དགར་བྱའི་ཆོས་ཤིག་ལོགས་སུའམ་ཐ་དད་དུ་ནས་དང་ལས་གང་རུང་གིས་
དགར་བའི་ངག་ལ་དགར་བ་ཟེར། དེ་ལ་དབྱེ་ན་རིགས་མཐུན་དགར་བ་དང་
རིགས་མི་མཐུན་དགར་བ་གཉིས་ཡོད།
དྲི་བ། རིགས་མཐུན་དགར་བའི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་དགར་གཞི་རིགས་མཐུན་པ་སྤྱི་ལས་དགར་བྱ་བྱེ་
བྲག་པ་དེ་དགར་ཆོས་ཀྱི་ལོགས་སུ་དགར་བ་ནས་སྒྲས་སྟོན་པ་ཞིག་ཡིན
དཔེར་ན། མི་ཡི་ནང་ནས་མཁས་པ་མཆོག་ལྟ་བུར་མཚོན་ན་དགར་བྱ་མཁས་
པ་དེ་དགར་གཞི་རིགས་མཐུན་པ་སྤྱི་མི་ཡི་ནང་ནས་ལོགས་སུ་མཆོག་ཡིན་པར་
བསྟན་པ་ནས་སྒྲའི་ནུས་པ་ཡིན་པས་འདི་འདྲའི་རིགས་ལ་རིགས་མཐུན་དགར་
བ་ཟེར།  
དྲི་བ། རིགས་མི་མཐུན་དགར་བའི་གོ་དོན་དང་དཔེར་བརྗོད་བྲིས་
དང་།
ལན། གོ་དོན་ནི་དགར་གཞི་དང་དགར་བྱ་གཉིས་ལས་སྒྲས་རིགས་
སྔ་ཕྱི་མི་མཐུན་པར་སྟོན་པ་ཞིག་ཡིན། དཔེར་རྣ། འོད་དཀར་ཅན་ལས་རྟ་
བདུན་བདག་པོ་སྣང་བ་གསལ། ཆུ་ཆུ་ལས་ཇ་ཞིམ་ལྟ་བུའོ།།
དྲི་བ། ཡང་དགར་བར་དབྱེ་ཚུལ་གཞན་ཞིག་ཡོད་པས་དེ་གང་འདྲ་
རེད་དམ། སོ་སོར་དཔེར་བརྗོད་བྲིས་དང་། 
ལན། ཡང་དགར་བ་ལ་དབྱེ་ན་རིགས་དང་། བྱ་བ། ཡོན་ཏན་
རྫས་དགར་བ་བཅས་བཞི་ཡིན།
༡ རིགས་དགར་བ་ནི་དཔེར་ན། གྲངས་ཉུང་མི་རིགས་ནང་ནས་བོད་
རིགས་ནི་མཐོ་སྒང་ལ་གནས། མེས་རྒྱལ་མི་རིགས་རྣམས་ལས་བོད་རིགས་མི་
དམངས་བསྲུབ་མའི་ཇ་ལ་དགའ་ལྟ་བུ།
༢ བྱ་བ་དགར་བ་ནི་དཔེར་ན། བྱ་བ་ཐམས་ཅད་ཀྱི་ནང་ནས་གཞན་
དོན་བྱེད་པ་མཆོག ལས་ཐམས་ཅད་ལས་གཞུང་ལས་གཙོ་ཆེ་ལྟ་བུ།
༣ ཡོན་ཏན་དགར་བ་ནི་དཔེར་ན། ཁ་དོག་རྣམས་ཀྱི་ནང་ནས་དམར་
པོ་མཛེས། སྣམ་བུ་ལས་དར་གོས་རེག་བྱ་འཇམ་མོ་ལྟ་བུའོ།
རྫས་དགར་བ་ནི་མཁས་པ་རྣམས་ཀྱི་ནང་ནས་དབྱུག་པ་དང་ལྡན་
པ་ནི་དཎྜིའོ། མི་འདི་དག་ལས་གོང་རྟགས་ཅན་དེ་དམག་གོ་ལྟ་བུའོ
དྲི་བ། མཁས་དབང་སི་ཏུས། དགར་བ་ལ་རིགས་དང་། བྱ་བ། ཡོན་
ཏན་གསུམ་གསུངས་པ་ལས། རྫས་རྐྱང་པ་དགར་བ་མེད་གསུངས་པའི་
དགོངས་པ་གང་ཡིན་ནམ། 
ལན། རྫས་རྐྱང་པ་དགར་བ་མེད་གསུངས་པའི་དགོངས་པ་ནི་
དཔེར་ན། ལྷ་རྣམས་ཀྱི་ནང་ནས་བརྒྱ་བྱིན་རྡོ་རྗེ་རྩེ་བརྒྱ་པ་དང་ལྡན་པ་ནི་
མཆོག་ལྟ་བུར་མཚོན་ན་དགར་གཞི་ལྷ་ལས་དགར་བྱ་བརྒྱ་བྱིན་དགར་བ་ཡིན་གྱི།
རྡོ་རྗེ་རྩེ་བརྒྱ་པ་རྐྱང་པ་དགར་བ་མིན་པས་རྫས་རྐྱང་པ་དགར་བ་མེད་ཅེས་པའོ།
ཞིབ་ཕྲ་མུ་ཏིག་ཕྲེང་མཛེས་ཤོག་གྲངས་༨༤ནང་གསལ་བས་དེར་གཟིགས།
དྲི་བ། འབྱུང་ཁུངས་ཀྱི་སྡུད་པའི་གོ་དོན་དང་སྡུད་པར་ཕྲད་གང་
འཇུག་གམ། དེར་དབྱེ་ན་ག་ཚོད་ཡོད་དམ། སོ་སོར་དཔེར་བརྗོད་རེ་བྲིས་
དང་།
ལན། ༡ གོ་དོན་ནི་རྗོད་བྱེད་ཀྱི་ཚིག་གི་མགོ་དང་སྔ་མ་ལས་བར་
གྱི་ཆོས་ཐམས་ཅད་བསྡུས་ཏེ་སྟོན་པ་ལ་སྡུད་པ་ཟེར། ༢ སྡུད་ལ་ནས་སྒྲ་ཁོ་ན་
འཇུག ཅེས་གསུངས་སོ། ༣ དེ་ལ་ཞིབ་པར་དབྱེ་ན་གྲངས་སྡུད་པ་དང་།
ཡུལ་སྡུད་པ། དངོས་པོ་སྡུད་པ། དུས་སྡུད་པ། གནས་སྡུད་པ་སོགས་ཡོད་དོ།
༤ (༡)གྲངས་སྡུད་པ་ནི་དཔེར་ན། གཅིག་ནས་བརྒྱ་བར་ལྟ་བུ། (༢) ཡུལ་
སྡུད་པ་ནི་དཔེར་ན། བོད་ནས་རྒྱ་ནག་བར་ལྟ་བུ། (༣)དངོས་པོ་སྡུད་པ་ནི་
དཔེར་ན། མགོའི་ཞྭ་ནས་རྐང་པའི་ལྷམ་བར་ལྟ་བུ། (༤) དུས་སྡུད་པ་ནི་
དཔེར་ན། འདི་ལོ་ནས་ཕྱི་ལོ་བར་ལྟ་བུ། (༥) གནས་སྡུད་པ་ནི་དཔེར་ན།
སྟེང་ནས་འོག་བར་ལྟ་བུའོ།
དྲི་བ། དགར་སྡུད་ལ་འཇུག་པའི་ནས་ལས་ཀྱི་སྒྲ་འདི་རྣམས་ཀྱང་རྣམ་
དབྱེ་ལྔ་པའི་ཡན་ལག་ཉིད་དུ་ཤེས་དགོས་ཚུལ་གང་འདྲ་ཡིན་ནམ།
ལན། དགར་སྡུད་གཉིས་ཀྱང་རྣམ་དབྱེ་ལྔ་པའི་ཡན་ལག་ཉིད་དུ་
ཤེས་དགོས་ཚུལ་ནི་དགར་བ་ནི་དགར་གཞི་དང་སྡུད་པ་ནི་ཐོག་མར་མགོ་
བརྩམས་པ་དེ་ལས་བྱུང་བ་ལྟ་བུ་སྣང་བས་འབྱུང་ཁུངས་དངོས་དང་ཆ་འདྲ་གང་
ཡང་མིན་ཡང་ནས་ལས་ཀྱི་ཚིག་སྦྱོར་འདྲ་བར་ཡོད་པས་རྣམ་དབྱེ་ལྔ་པའི་ཡན་
ལག་ཏུ་ཤེས་པར་བྱ་དགོས་སོ། དེ་ཡང་ཡིན་ཏེ་རྩ་བ་ལས་དགར་དང་སྡུད་
པའང་དེ་བཞིན་ཡིན། ཞེས་དང་། དཀའ་གསལ་ལས། དགར་དང་སྡུད་
པའང་ལྔ་པར་གཏོགས། ཞེས་གསུངས་སོ།
དྲི་བ། འབྱུང་ཁུངས་ཀྱི་སྐསྐབས་འདིར་ནས་སྒྲ་གོང་གསལ་དོན་རྣམས་
ཕུད་པས་དོན་གཞན་ལ་འཇུག་གམ།
ལན། ནས་ཀྱི་སྒྲ་ནི་འབྱུང་ཁུངས་དང་དགར་སྡུད་ཕུད་པས་
མཚམས་སྦྱོར་བའི་ལྷག་བཅས་ལའང་འཇུག་པ་ཡིན། དཔེར་ན། ཕྱག་འཚལ་
ནས་བཤད། མདའ་འཕངས་ནས་ཕོག ཡི་གེ་བྲིས་ནས་བསྐུར། ·ལག་པ་
བསྐྱངས་ནས་བཟུང་། མིག་ཕྱེ་ནས་བལྟས་ལྟ་བུ། ཏེ་སོགས་དང་ཅིང་ཞིང་
ཤིང་གིས་མཚམས་སྦྱོར་བ་བཞིན་དུ་ནས་སྒྲས་ཀྱང་མཚམས་སྦྱོར་བའི་དོན་སྟོན་
ཚུལ་ལྷག་བཅས་ཀྱི་སྐབས་སུའང་ཕྱོགས་ཙམ་སྨོས་པ་ལྟར་རོ། པའིཀྱི
དྲི་བ། ནས་ལས་ཀྱི་སྒྲ་གཉིས་ཀྱང་ཕྲད་རང་དབང་ཅན་ཡིན་བཞིན་དུ་
ཕྲད་རང་དབང་ཅན་གྱི་ས་བཅད་དུ་མ་བཞག་པའི་རྒྱུ་མཚན་གང་ཡིན་ནམ།
ལན། རྒྱུ་མཚན་ནི་ནས་ལས་ཀྱི་སྒྲ་གཉིས་ཕྲད་རང་དབང་ཅན་
ཡིན་པས་མིང་ཚིག་གང་གི་མཐར་སྦྱར་ཡང་རུང་བས་རྗེས་འཇུག་ལ་ལྟོས་མི་
དགོས་མོད་འདིར་འཆད་པ་རྣམ་དབྱེའི་རྐྱེན་དུ་འགྱུར་བའི་ཆ་ནས་ཡིན་ནོ།  ཿ
དྲི་བ། འབོད་སྒྲ་ཞེས་པའི་གོ་དོན་གང་ཡིན་ནམ། 
ལན། གང་ཟག་གོང་འོག་བར་གསུམ་མངོན་དུ་མཐོང་བ་ལ་ཀྱེ་
སོགས་འབོད་པ་གསལ་བྱེད་ཀྱི་སྒྲ་སྦྱར་ནས་འབོད་པ་ཞིག་ལ་ཟེར།
དྲི་བ། འབོད་སྒྲའི་སྐབས་འདིར་རྩ་བ་ལས་གང་འདྲ་གསུངས་ཡོད་
དམ། དེར་འགྲེལ་དང་། དེའི་ཐད་དུ་ལྗོན་དབང་ལས་གང་འདྲ་གསུངས་ཡོད་
དམ།
ལན། ༡ རྩ་བ་ལས། གང་མིང་བརྗོད་པའི་དང་པོ་རུ། ཀྱེ་སྦྱར་
བ་ནི་འབོད་པ་ཡིན། ཞེས་གསུངས། ༢ འགྲེལ་ཚུལ་ནི་གང་ཡང་རུང་བའི་
མིང་བརྗོད་པའི་དང་པོ་སྟེ་ཐོག་མར་ཀྱེ་ཞེས་སྦྱར་བ་ནི་རྣམ་དབྱེ་བརྒྱད་པ་
འབོད་པ་གསལ་བྱེད་ཀྱི་སྒྲ་ཡིན་ནོ། ཞེས་དང་དེའི་ཐད་དུ་ལྗོན་དབང་ལས།
ཀྱེ་དང་ཀྭ་ཡེ་འབོད་སྒྲ་སྟེ། ཕལ་ཆེར་མིང་གི་ཐོག་མར་སྦྱར། ཞེས་གསུངས་སོ།
དྲི་བ། རྩ་བར་འབོད་པ་གསལ་བྱེད་ཀྱི་སྒྲ་ཀྱེ་ལས་མ་གསུངས་ཀྱང་ཀྭ་ཡེ་
དང་ཝ་ཡེ་འབོད་པ་གསལ་བྱེད་ཀྱི་སྒྲར་འགྲོ་བའི་རྒྱུ་མཚན་ཅི་ཡིན་ནམ།
ལན། རྩ་བར་ཀྱེ་ཞེས་འབོད་སྒྲ་དངོས་བསྟན་དང་ཀྭ་ཡེ་དང་། ཝ་
ཡེ་ཞེས་པ་ཤུགས་བསྟན་གྱི་འབོད་སྒྲ་ཡིན་པ་ནི་འབོད་པའི་སྐད་ཕལ་པ་ཙམ་
ཡིན་པར་གསུངས་སོ། གཞན་ཡང་འབོད་པ་གསལ་བྱེད་ཀྱི་སྒྲ་ཀྭ་དང་། ཁྭ་ཡེ།
མ་ཡེ་སོགས་ཡོད་པའོ།
དྲི་བ། ལྗོན་དབང་ལས། “ཕལ་ཆེར་མིང་གི་ཐོག་མར་འཇུག་”ཅེས་
པའི་ནང་ཕལ་ཆེར་ཞེས་སྨོས་པའི་དགོས་པ་གང་ཡིན་ནམ།  ོ
ལན། ཕལ་ཆེར་ཞེས་སྨོས་པས་གཙོ་བོའི་དབང་གི་མིང་གི་ཐོག་
མར་འཇུག་པ་ལས་མཐའ་གཅིག་ཏུ་ངེས་པ་མེད་པས་མིང་གི་མཐའ་མར་ཡང་
འཇུག་པ་ཡོད་དོ།
དྲི་བ། འབོད་པ་གསལ་བྱེད་ཀྱི་སྒྲ་ཀྱེ་དང་། ཀྭ་ཡེ། ཝ་ཡེ་གསུམ་ཁྱད་
པར་རང་ལ་གཞིགས་ཏེ་ཡུལ་མཐོ་དམན་བར་གསུམ་ལ་འཚམས་པར་སྦྱོར་
སྟངས་གང་འདྲ་ཡིན་ནམ། སོ་སོར་ཐོག་མཐའ་གཉིས་སུ་འཇུག་པའི་དཔེར་
བརྗོད་རེ་བྲིས་དང་།
ལན། ༡ གོང་གསལ་འབོད་པ་གསལ་བྱེད་ཀྱི་སྒྲ་གསུམ་ཁྱད་པར་
རང་ལ་གཞིགས་ནས་ཡུལ་ཁྱད་པར་ཅན་ནམ་ཡུལ་མཐོ་བར་ཀྱེ་སྦྱར་དགོས་པ་
དང་རང་མཉམ་ལ་ཀྭ་ཡེ་སྦྱར་དགོས་པ།་རང་ལས་དམའ་བར་ཝ་ཡེ་སྦྱར་
དགོས་པ།
༼༡ཀྱེ་རྒྱལ་པོ་ཆེན་པོ
མཐོ་བར་༢བྱམས་པས་སྐྱོང་ཞིག་
རྒྱལ་པོ་ཆེན་པོ་ཀྱེ། 
ཀྭ་ཡེ་གྲོགས་མཆོག་ལགས།
༢དཔེར་བརྗོད་རང་མཉམ་ལ་
༢གྲོགས་མཆོག་ལགས།
རང་ལས་དམའ་བར་༢དོན་གྲུབ་ཝ་ཡེ། ལྟ་བུའོ།
དྲི་བ། ཀྱེ་ཡིག་འདི་འབོད་སྒྲའི་དོན་མ་ཡིན་པ་དོན་གཞན་གང་ལ་འཇུག་གམ།
དྲིས་ལན དོན་གཞན་ངོ་མཚར་བ་དང་ཤིན་ཏུ་ཉམ་ཐག་པ་ལ་འཇུག་
པ་ཡོད་དེ་དཔེར་བརྗོད་དེ། ༡ ཀྱེ་མ་ཤེས་བྱ་ཕ་མཐའ་ཡས། དེ་དག་རེ་རེ་
སུས་འཇལ་ནུས། དེང་དུས་འདི་ཙམ་ཤེས་པའང་དཀོན་ལྟ་བུ་དང་།
༼ ༢ཀྱེ་མ་ཀྱེ་ཧུད་སྡུག་བསྔལ་འདི་འདྲ་བ། ངཕ་མ་ཁྱེད་ཚོས་སྤྱན་གྱིས་མ་
གཟིགས་སམ། ལྟ་བུའོ། །
དྲི་བ། ལྗོན་དབང་ལས། ར་རུ་འི་ཡི་འང་ཡང་རྣམས། རྐང་པ་མི་སྐོང་
སྐོང་བའི་ཁྱད། ཅེས་པའི་གོ་དོན་གང་ཡིན་ནམ།
ལན། གོ་དོན་ནི་ལ་དོན་གྱི་ཕྲད་ར་རུ་གཉེས་དང་འབྲེལ་སྒྲའི་འི་ཡི་
གཉིས་རྒྱན་སྡུད་ཀྱི་ཕྲད་འང་ཡང་གཉིས་བཅས་དྲུག་པོ་འདི་དག་ཚེག་ཡོད་རྐང་
པ་ཁ་སྐོང་བར་ཕྲད་རུ་ཡི་ཡང་གསུམ་སྦྱར་དགོས་པས་ཚེག་བར་གཅིག་གི་མང་
བ་ཡོད་པ་དཔེར་ན། མཛེས་ཤིང་ལྟ་ན་སྡུག་པའི་བོད་ལྗོངས་འདི་རུ། ཡང་
དག་སྲིད་ཇུས་ཉི་མ་ཡི་འོད་ཟེར། དགའ་སྤྲོའི་གླུ་གཞས་དེ་ཡང་ལྟ་བུ་དང་།
ཚེག་མེད་རྐང་པར་ཁ་མ་སྐོང་པར་ཕྲད་ར་འི་འང་གསུམ་སྦྱར་དགོས་པས་ཚེག་
བར་གཅིག་གི་ཉུང་བ་ཡོད་པ། དཔེར་ན། མཛེས་སྡུག་ལྡན་པའི་བོད་ལྗོངས་
འདིར། ཡང་དག་སྲིད་ཇུས་ཉི་མའི་འོད་ཟེར་བོད་དུ་འཕྲོས། དགའ་སྤྲོའི་གླུ་
གཞས་དེའང་ལྟ་བུ་ཚེག་བར་མང་ཉུང་གི་ཁྱད་པར་ཙམ་ལས་དོན་ལ་ཁྱད་པར་
མེད་ལ་ཚིགས་བཅད་སྐབས་སུ་བེད་སྤྱོད་ཆེས་མང་བ་ཞིག་ཡིན་ནོ།
དྲི་བ། ལྗོན་དབང་ལས། འོ་འུ་འམ་གྱི་གོང་དུ་ཚེག ཡོད་དམ་མེད་
པའང་དེ་བཞིན་ནོ། ཞེས་པའི་གོ་དོན་གང་ཡིན་ནམ།
ལན། སླར་བསྡུའི་ཕྲད་འོ་དང་། མིང་གི་འུ་དང་། འབྱེད་སྡུད་ཀྱི་
ཕྲད་འམ་བཅས་གསུམ་གྱི་གོང་དུ་ཚེག་ཡོད་རྐང་པ་ཁ་སྐོང་བ་དང་ཚེག་མེད་
རྐང་པ་ཁ་སྐོང་བའི་ཁྱད་པར་དེ་གོང་གི་ར་རུ་འི་ཡི་འང་ཡང་རྣམས་ཀྱི་ཁྱད་པར་
དེ་བཞིན་ཡིན་ནོ། ཞེས་པའི་དོན་དང་། དེ་ཡང་ཚེག་ཡོད་རྐང་པ་ཁ་སྐོང་ན།
དཔེར་ན། ཁྱེ་འུ་མེ་ཏོག་ཚལ་ལ་རྩེ་བ་འམ། ཡང་ན་ཆུ་སྐྱེས་མགོ་ལྕོག་ལྡེམ་པའོ་
ལྟ་བུ་དང༌། ཚེག་མེད་རྐང་པ་ཁ་སྐོང་ན། དཔེར་ན། ཁྱེའུ་མེ་ཏོག་ཚལ་ལ་རྩེ་
བའམ་ཡང་ན་ཆུ་སྐྱེས་རླུང་གིས་བསྐྱོད་པས་མགོ་ལྕོག་ལྡེམ་པའོ་ལྟ་བུའོ། གོང་
གསལ་འདི་རིགས་ཚིག་ལྷུག་གི་སྐབས་བརྗོད་པ་གང་བདེ་དང༌། ཚིགས་བཅད་
ཀྱི་སྐབས་ཚིག་གི་ཁ་སྐོང་དགོས་མིན་གྱིས་ཡི་གེ་དེ་དག་སོ་སོར་སྦྱོར་ཤེས་པ་བྱ་རྒྱུ་
ནི་གནད་ཀྱིས་དམ་པའོ། མི་དག་ཞིང་ཉམ་ཆོ་ག་བྱས་ན་པའི་
དྲི་བ། མི་དང་། མི་བོ་མིའུ་དང་། མདའ་དང་མདའ་བོ་མདེའུ་དང་།
རྟ་དང་རྟ་བོ་རྟེའུ་དང་། ར་དང་ར་བོ་རེའུ་བཅས་ཀྱི་འུ་ཐོབ་མིན་གྱི་དོན་ལ་
ཁྱད་པར་གང་ཡོད་དམ།
ལན། མི་དང་མདའ་དང་རྟ་དང་ར་བཅས་བཞི་པོ་དངོས་པོ་རང་
བབ་ཀྱི་མིང་ཙམ་སྟོན་པ་དང་མི་བོ་དང་། མདའ་བོ་དང་། རྟ་བོ་དང་། ར་བོ་
བཅས་བཞི་ཆེ་བའི་དོན་དང་། མིའུ་དང་། མདེའུ་དང་། རྟེའུ་དང་། རེའུ་
བཅས་བཞི་ནི་ཆུང་བ་ཡོད་པའི་དོན་སྟོན་པའི་ཁྱད་པར་ཡོད་པ་ཡིན་ནོ།
རྗེས་འཇུག་ལ་མི་ལྟོས་པའི་ཕྲད་རང་དབང་ཅན་གྱི་སྐོར།
དྲི་བ། ཕྲད་རང་དབང་ཅན་ཞེས་བརྗོད་དགོས་དོན་གང་ཡིན་ནམ།
དེ་ལ་དབྱེ་ན་ག་ཚོད་ཡོད་དམ།
ལན། ཕྲད་རང་དབང་ཅན་ཞེསབརྗོད་དགོས་དོན་ནི་སྦྱོར་ཚུལ་མིང་ཚིག་གང་གི་རྗེས་
འཇུག་གི་ཁྱད་པར་ལ་ལྟོས་མི་དགོས་པར་རང་སྟོབས་ཀྱིས་གང་བདེར་སྦྱར་དུ་
རུང་བས་རང་དབང་ཅན་ཞེས་བརྗོད། ༢ དེ་ལ་དབྱེ་ན་དྲུག་སྟེ།
༣ ནི་སྒྲ་དང་སྒྲ་དེ་སྒྲ་གང་སྒྲ་དང་། བདག་སྒྲ་དགག་སྒྲ་རྗེས་འཇུག་མ་ལྟོས་
དྲུག ཅེས་པ་ལྟར་རོ།
ནི་སྒྲ། 
དྲི་བ། ནི་སྒྲ་ཞེས་པ་འདི་དོན་གང་དག་ལ་འཇུག་པ་ཡིན་ནམ།
ལན། ནི་ཞེས་པའི་ཕྲད་འདི་མིང་ཚིག་གང་གི་མཐའ་དང་མཐུན་
པར་སྦྱར་བས་གང་ཞིག་གང་ལས་དགར་བ་དང༌། དོན་གང་ཞིག་ལ་ནན་ཏན་
ནམ་ངེས་ངེས་བྱེད་པ་བརྣན་པའི་དོན་ལའང་འཇུག་པའོ།
དྲི་བ། ནི་སྒྲའི་སྐབས་འདིར་རྩ་བ་ལས་གང་འདྲ་གསུངས་པ་དང་དེར་
འགྲེལ་དང་དེའི་ཐད་དུ་ལྗོན་དབང་ལས་གང་འདྲ་གསུངས་ཡོད་དམ།
ལན། ༡ རྩ་བ་ལས། གང་མིང་མཐའ་དང་མཐུན་པ་ཡི།བཞི་པ་
ལ་ནི་ཨི་སྦྱར་བ། དགར་དང་བརྣན་པའི་ཚིག་ཏུ་འགྱུར། ཞེས་དང༌། ༢.
དེར་འགྲེལ་ཚུལ་ནི་གང་ཡང་རུང་བའི་མིང་ཚིག་གི་མཐའ་དང་མཐུན་པར་སྦྱར་
དུ་རུང་བའི་ཕྲད་རྗེས་འཇུག་བཞི་པ་ན་ཡིག་ལ་དབྱངས་ཨི་སྟེ་གི་གུ་སྦྱར་བས་ནི་
ཞེས་གྲུབ་པ་དེ་ནི་དགར་དང་བརྣན་པའི་དོན་ལ་འཇུག་པའི་ཚིག་ཏུ་འགྱུར་རོ།
༣ དེའི་ཐད་དུ་ལྗོན་དབང་ལས། ནི་ནི་དགར་དང་བརྣན་པའི་སྒྲ། ཞེས་
གསུངས་སོ།
དྲི་བ། ནི་སྒྲ་དགར་བར་འཇུག་པའི་གོ་དོན་གང་ཡིན་ནམ། དེར་དབྱེ་
ན་ག་ཚོད་ཡོད་དམ།
ལན། ༡ གོ་དོན་ནི་དགར་གཞི་དངོས་སུ་ཡོད་མེད་གང་ཡིན་རུང་
དགར་བྱ་ངོས་བཟུང་བས་དགར་བ་ལ་འཇུག་པའོ། དེར་དབྱེ་ན། མཆོག་ཏུ་
དགར་བ་དང་། དམན་པར་དགར་བ་དང༌། ཐ་དད་དུ་དགར་བ་གསུམ་མོ།
དྲི་བ། མཆོག་ཏུ་དགར་བའི་གོ་དོན་དང་། དཔེར་བརྗོད་བྲིས་དང་།
ལན། གོ་དོན་ནི་དགར་གཞི་གང་ལས་ལོགས་སུ་དགར་བའི་དགར་
བྱ་དེ་བཟང་བའམ་ལེགས་པ་སོགས་ཀྱི་དོན་སྟོན་པ་ཞིག་ཡིན་དཔེར་ན། བསམ་
འཕེལ་དབང་རྒྱལ་ནི། ནོར་བུ་རྣམས་ཀྱི་མཆོག་གོ། ཞེས་པ་ལྟ་བུ་དགར་གཞི་
ནོར་བུ་རྣམས་ཀྱི་ནང་ནས་ནོར་བུ་བསམ་འཕེལ་དབང་རྒྱལ་དེ་ནི་སྒྲས་མཆོག་ཏུ་
དགར་བའོ།
དྲི་བ། དམན་པར་དགར་བའི་གོ་དོན་དང་། དཔེར་བརྗོད་བྲིས་དང་།
ལན། གོ་དོན་ནི་དགར་གཞི་གང་ལས་ལོགས་སུ་དགར་བའི་དགར་
བྱ་དེ་དམན་པའམ་ཞན་པ་སོགས་ཀྱི་དོན་སྟོན་པ་ཞིག་ཡིན། དཔེར་ན། བོང་
བུ་ནི་དུད་འགྲོའི་ཐ་མ་ཞིག་རེད་ལྟ་བུ་དགར་གཞི་དུད་འགྲོའི་ནང་ནས་བོང་བུ་
དེ་ནི་སྒྲས་དམན་པར་དགར་བ་ཞིག་ཡིན་ནོ།
དྲི་བ། ཐ་དད་དགར་བའི་གོ་དོན་དང་། དཔེར་བརྗོད་བྲིས་དང་།
ལན། གོ་དོན་ནི་ཚིག་དོན་བསྟན་པའི་དོན་གཉིས་སོ་སོ་དང་
གཅིག་པ་མ་ཡིན་པ་སྟོན་པ་ཞིག་ཡིན། དཔེར་ན། ཀ་བ་ནི་བུམ་པ་དང་ཐ་དད་
རེད་ལྟ་བུ། ཀ་བ་ནི་བུམ་པ་དང་མི་འདྲ་བར་ཐ་དད་ཙམ་དུ་དགར་བའོ། ..
དྲི་བ། ཡང་དགར་བ་ལ་དབྱེ་ཚུལ་གཞན་ཞིག་ཡོད་པས་དེ་གང་འདྲ་
རེད་དམ། དཔེར་བརྗོད་བྲིས་དང་།
ལན། ཡང་དགར་བ་ལ་དབྱེ་ན། རིགས་མཐུན་པ་ལས་དགར་བ་
དང་རིགས་མི་མཐུན་པ་ལས་དགར་བ་གཉིས། དང་པོ་ནི་དཔེར་ན། ལྷ་
རྣམས་ཀྱི་ནང་ནས་བརྒྱ་བྱིན་ནི་མིག་སྟོང་དང་ལྡན་ནོ་ལྟ་བུ་དགར་གཞི་དངོས་
སུ་སྨོས་ནས་དགར་བ་དང་མིག་སྟོང་དང་ལྡན་པ་ནི་བརྒྱ་བྱིན་ནོ་ལྟ་བུ་དགར་
གཞི་དངོས་སུ་མ་སྨོས་པར་དགར་བའོ། གཉིས་པ་ནི་དཔེར་ན། ལྷ་ནི་མི་ལ་
མཛེས་ལྟ་བུའོ། འདིའི་སྐོར་འབྱུང་ཁུངས་སྐབས་སུ་ཕྱིན་ཟིན་པས་འགྲེལ་པ་སྔ་
མ་དག་ལས་འདི་ལྟར་གསུངས་མོད་དཔྱད་གཞི་ཡོད་དོ།  
དྲི་བ། ནི་སྒྲ་བརྣན་པར་འཇུག་པའི་གོ་དོན་གང་ཡིན་ནམ། དཔེར་
བརྗོད་བྲིས་དང་།
ལན། གོ་དོན་ནི་བརྗོད་གཞི་ཆོས་དང་ཆོས་ཅན་གང་ཡིན་གཅིག་
པུ་ལ་བརྗོད་དོན་དུ་མས་ནན་ཏན་ནམ་ངེས་ངེས་བྱེད་པའི་ཆེད་དུ་སྦྱར་བ་ཞིག་
ཡིན། དཔེར་ན། རང་རེའི་རྒྱལ་ཁབ་ལ་མི་ནི་མང་སྟོབས་ནི་ཆེ་ས་ཁྱོན་ནི་
ཡངས། ཐོན་ཁུངས་ནི་འཛོམས་ལྟ་བུའོ།
དྲི་བ། ནི་སྒྲ་ངེས་བཟུང་ལ་འཇུག་པའི་གོ་དོན་གང་ཡིན་ནམ། དཔེར་
བརྗོད་བྲིས་དང་།
ལན། གོ་དོན་ནི་བརྗོད་དོན་གང་ཡིན་པ་དེ་ཉིད་དུ་ངེས་པར་བྱེད་
པ་ཞིག་རེད། དཔེར་ན། དོན་བྱེད་ནུས་པ་ནི་དངོས་པོའོ་ཞེས་དང་ང་ནི་སློབ་
མ་ཡིན། ཁོང་ནི་དགེ་རྒན་རེད་ཅེས་པ་ལྟ་བུའོ།
དྲི་བ། ནི་སྒྲ་ཚིག་གི་ཁ་སྐོང་ལ་འཇུག་པའི་གོ་དོན་གང་ཡིན་ནམ།
དཔེར་བརྗོད་བྲིས་དང་། 
ལན། གོ་དོན་ནི་བརྗོད་དོན་གཞན་སྟོན་རྒྱུ་མེད་པར་ཚེག་བར་གྱི་
ཁ་ཁོང༴ས་ཙམ་ཞིག་འཛིན་དགོས་པ་ཞིག་ཡིན། དཔེར་ན། སླར་བསྡུའི་སྐབས་
སུ་རྗེས་འཇུག་ཡི་གེ་བཅུ་པོ་ནི། མིང་གང་གི་ནི་མཐར་སྦྱར་བ། དེ་ལ་ཨཱ་ལི་
བཞི་པ་སྦྱར། སླར་བསྡུ་བར་ནི་ཤེས་པར་བྱ་ ཞེས་པའི་ཚིག་རྐང་གཉིས་པ་
དང་བཞི་པ་ལ་ཡོད་པའི་ནི་སྒྲ་གཉིས་ནི་ཁ་སྐོང་ལ་འཇུག་པའོ། བ
དྲི་བ། ནི་སྒྲ་བརྣན་པ་དང་ངེས་བཟུང་གི་དབྱེ་བ་གང་གིས་འབྱེད་
དགོས་སམ། 
ལན། སྤྱིར་ནི་སྒྲ་ཚང་མ་ངེས་བཟུང་གེ་ཕྲད་ཡིནའང་མཆོག་དམན་
ཐ་དད་དུ་དགར་བ་ཕུད་བརྣན་པ་དང་ངེས་བཟུང་གཉིས་ཀྱི་འབྱེད་ཆོས་ནི།
བརྣན་པ་ལ་ནི་སྒྲ་ལན་ཁ་ཤས་བསྐྱར་བ་ཞིག་དགོས་པ་ཡིན་ནོ། 
དང་སྒྲ།
དྲི་བ། དང་སྒྲ་ཞེས་པ་འདི་དོན་གྱི་རྣམ་པ་གང་དག་ལ་འཇུག་གམ།
ལན། དང་ཞེས་པའི་ཕྲད་འདི་མིང་ཚིག་གང་ཡང་རུང་བའི་བར་
མཚམས་སུ་སྦྱར་བས་སྡུད་པ་དདང་། འབྱེད་པ། རྒྱུ་མཚན། ཚེ་སྐབས།
གདམས་ངག་བཅས་དོན་གྱི་རྣམ་པ་ལྔ་སྟོན་པ་ལ་འཇུག་གོ་དེ་ཡང་ལྗོན་དབང་
ལས། དང་ནི་སྡུད་འབྱེད་རྒྱུ་མཚན་དང་། ཚེ་སྐབས་གདམས་ངག་ལྔ་ལ་འཇུག
ཅེས་གསུངས་སོ།
དྲི་བ། དང་ཞེས་པའི་ཕྲད་འདི་གྲུབ་ཚུལ་རྩ་བ་ལས་གང་འདྲ་གསུངས་
ཡོང་དམ།
ལན། རྩ་བ་ལས། མིང་གང་རུང་བའི་བར་མཚམས་སུ། གསུམ་
པ་ལ་ནི་གཉིས་པ་སྦྱར། ཞེས་གསུངས་དེའི་དོན་ནི་མིང་ཚིག་གང་ཡང་རུང་
བའི་བར་མཚམས་རྣམས་སུ་རྗེས་འཇུག་གསུམ་པ་ད་ཡིག་ལ་གཉིས་པ་ང་
ཡིག་སྦྱར་བས་དང་ཞེས་གྲུབ་པ་ཡིན། རྐང་པ་གཉིས་པའི་ནི་སྒྲ་ནི་ཁ་སྐོང་བའི་
ཕྲད་དོ།
དྲི་བ། དང་སྒྲ་སྡུད་པ་ལ་འཇུག་པའི་གོ་དོན་དང་། དཔེར་བརྗོད་བྲིས་
དང་།
ལན། གོ་དོན་ནི་ཕྱེ་ཟིན་པའི་དབྱེ་བ་ཁག་རྣམས་དབྱེ་གཞིའམ་
བསྡུ་གཞིའི་སྟེང་དུ་སྡུད་པ་ཞིག་ཡིན་དཔེར་ན། སྙིང་དང་། གློ་བ་དང་།
མཆིན་པ་དང་། མཆེར་པ་དང༌། མཁལ་མ་བཅས་ནི་དོན་ལྔའོ།
དྲི་བ། དང་སྒྲ་འབྱེད་པའི་གོ་དོན་དང་། དཔེར་བརྗོད་བྲིས་དང་།
ལན། གོ་དོན་ནི་དབྱེ་གཞི་གཅིག་ལས་བྱེ་བྲག་གཉིས་སམ་དུ་མར་
འབྱེད་པ་ཞིག་ཡིན་དཔེར་ན། ལུས་ཀྱི་སྣོད་དྲུག་ནི། ཕོ་བ་དང་། རྒྱུ་མ་དང་།
ལོང་ག་དང་། ལྒང་བ་དང་། མཁྲིས་པ་དང༌། བསམ་སེའུ་རྣམས་སོ་ལྟ་བུ།
དྲི་བ། དང་སྒྲ་རྒྱུ་མཚན་སྟོན་པའི་གོ་དོན་དང་། དཔེར་བརྗོད་བྲིས་
དང་།
ལན། གོ་དོན་ནི་རྒྱུ་དེའི་རྐྱེན་གྱིས་འབྲས་བུ་འདི་བྱུང་ཞེས་གཏན་
ཚིགས་སྟོན་པ་ཞིག་ཡིན་དཔེར་ན། དུ་བ་མཐོང་བ་དང་མེ་ཡོད་པར་ཤེས།
སྨན་ཟོས་པ་དང་ནད་གསོས་སོ་ལྟ་བུའོ། 
དྲི་བ། དང་སྒྲ་ཚེ་སྐབས་ཀྱི་གོ་དོན་དང་། དཔེར་བརྗོད་བྲིས་དང་།
ལན། གོ་དོན་ནི་དུས་སྟོན་པ་ཞིག་ཡིན་དཔེར་ན། དཔྱིད་ཀ་ཤར་
བ་དང་སོ་ནམ་ལས་འགོ་ཚུགས་ལྟ་བུའོ། ལ་དོན་སྐབས་ཀྱི་ཚེ་སྐབས་དང་།
དང་སྒྲའི་ཚེ་སྐབས་འདི་གཉིས་ཚིག་ཕྲད་མི་གཅིག་པ་མ་གཏོགས་དོན་སྟོན་
སྟངས་མཚུངས་སོ།
དྲི་། དང་སྒྲ་གདམས་ངག་གི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་ངག་གི་སྒོ་ནས་བྱ་བའི་ཐབས་སློབ་པ་དང་བསྐུལ་
བའི་ཕྱིར་བརྗོད་པ་ཞིག་ཡིན་དཔེར་ན། སྒོ་གསུམ་བཟང་པོར་གྱིས་དང་མཐའ་
འབྲས་ལེགས། ཡིད་ལ་ཟུངས་དང་རང་ལ་ཕན་ཅེས་པ་ལྟ་བུའོ།
དྲི་བ། དང་སྒྲའི་གདམས་ངག་དང་འབྱེད་སྡུད་སྐབས་ཀྱི་གདམ་ང་ཅན་
གྱི་དོན་གཉིས་ཀྱི་ཁྱད་པར་གང་ཡིན་ནམ། ་
ལན། དེ་གཉིས་ཀྱི་ཁྱད་པར་ནི་དེ་གཉིས་ཀྱི་ཡིག་གཟུགས་མི་
གཅིག་ལ་དོན་སྟོན་སྟངས་ཀྱང་མི་གཅིག་དང་སྒྲའི་གདམས་ངག་ནི་གོང་བརྗོད་
བཞིན་གཞན་ལ་བསླབ་བྱར་བསྐུལ་བ་ཞིག་ཡིན་ལ་འབྱེད་སྡུད་སྐབས་ཀྱི་གདམ་
ང་ཅན་ནི་ཆོས་གཉིས་སམ་མང་པོའི་ནང་ནས་གཅིག་བདམས་པའི་དོན་ལ
འཇུག དཔེར་ན། ཇ་འཐུང་ངམ་ཆང་འཐུང་། བཀའ་འགྲེལ་ལམ་རྣམ་
བཤད་ལ་ལྟོས་ལྟ་བུའོ།
དྲི་བ། མཁས་དབང་ཁ་ཅིག་གིས་གདམས་ངག་ལ་འཇུག་པ”ནི་སྐུལ་
ཚིག་དང་སྒྲ་ཅན་རྣམས་ཡིན་ནོ་ཞེས་གསུངས་པ་ལྟར་གཞན་ལ་གདམས་ངག་
བྱེད་པ་དང་གཞན་ལ་སྐུལ་ཚིག་བྱེད་པ་གཉིས་དོན་སྟོན་སྟངས་གཅིག་ཏུ་འཛིན་
ལུགཔ་ལྟར་འདོད་ན་འགྲིག་གམ།
ལན།  མི་འགྲིག་སྟེ་གང་ཡིན་ཟེར་ན་ཐོན་མིའི་ཞལ་ལུང་ལས་
གདམས་ངག་ཅེས་པ་ཕ་རོལ་པོ་ལ་ཕན་པའི་ངག་ཡིན་གྱི་སྐུལ་ཚིག་དང་སྒྲ་ཅན་
ཡིན་ཚད་གདམས་ངག་ལ་འཇུག་ན་ཟུངས་དང་། ཁྱིགས། རྡུངས། གཏུབས།
སོད། ཞེས་སོགས་ཀྱང་དེར་འགྱུར་དགོས་ན་རྩ་བའི་དགོངས་པ་ལས་རིང་དུ་
འགལ་ལོ། ཞེས་གསུངས་སོ།
དྲི་བ། སློབ་སྦྱོང་གྱིས་དང་ལྟ་བུའི་གྱིས་སྒྲ་སྐུལ་ཚིག་སྟོན་པ་ལྟ་བུ་ལས་
དང་སྒྲས་སྐུལ་ཚིག་སྟོན་ཐུབ་པའི་རྒྱུ་མཚན་ཅི། 
ལན། མཁས་དབང་སི་ཏུས། གྱིས་དང་ལྟ་བུའི་གྱིས་ཀྱི་སྒྲ་དེ་སྐུལ་
ཚིག་དངོས་དང་དང་སྒྲ་དེའི་ཡན་ལག་ཏུ་འགྱུར་བར་དངོས་སུ་གྲུབ་ཅིང་དེ་
འདྲའི་དང་སྒྲ་དེས་སྐུལ་ཚིག་ལས་གཞན་པའི་དོན་ཅིའང་མི་སྟོན་ཅེས་གསུངས་
སོ།
དྲི་བ། སུམ་ཅུ་པའི་སྐབས་དེར་རྒྱུ་མཚན་སྟོན་པ་ལ་འཇུག་པའི་སྒྲ་ག་
ཚོད་ཡོད་དམ།
ལན། ༡ ལྔ་ཙམ་ཡོད་དེ་བྱེད་སྒྲ་རྒྱུ་མཚན་སྟོན་པ་ལ་འཇུག་པ་
དཔེར་ན། དུ་བ་མཐོང་བས་མེ་ཡོད་པར་ཤེས་ལྟ་བུ། ༢ རྣམ་དབྱེ་ལྔ་པ་ནས་
ལས་ཀྱི་སྒྲ་རྒྱུ་མཚན་སྟོན་པ་ལ་འཇུག་པ་དཔེར་ན། དུ་བ་མཐོང་བ་ལས་མེ་ཡོད་
པར་ཤེས། དུ་བ་མཐོང་བ་ལ་བརྟེན་ནས་མེ་ཡོད་པར་ཤེས་ལྟ་བུ། ༣ ན་ལའི་
འཇུག་པའི་སྐབས་ཀྱི་ན་ཡིག་རྒྱུ་མཚན་སྟོན་པ་ལ་འཇུག་པ་དཔེར་ན། དུ་བ་
མཐོང་བ་ན་མེ་ཡོད་པར་རྟོགས་ལྟ་བུ། ༤ལྷག་བཅས་རྒྱུ་མཚན་འདྲེན་པར་
འཇུག་པ་དཔེར་ན། དུ་བ་མཐོང་སྟེ་མེ་ཡོད་པའི་ཕྱིར་ལྟ་བུ། ༥ དང་སྒྲ་རྒྱུ་
མཚན་སྟོན་པ་ལ་འཇུག་པ་དཔེར་ན། དུ་བ་མཐོང་བ་དང་མེ་ཡོད་པར་ཤེས་ལྟ་
བུའོ་། དེ་རྣམས་ནི་ཚིག་ཕྲད་མི་གཅིག་པ་མ་གཏོགས་དོན་ལ་ཁྱད་པར་མེད་དོ།
དྲི་བ། སུམ་ཅུ་པའི་སྐབས་དེར་སྡུད་ཚིག་གང་དག་གསུངས་ཡོད་དམ།
སོ་སོའི་ཁྱད་པར་གང་ཡིན་ནམ། ་
ལན། སུམ་ཅུ་པའི་སྐབས་འདིར་རྒྱན་སྡུད་ཀྱི་སྡུད་པ་དང་།
འབྱེད་སྡུད་ཀྱི་སྡུད་པ། འབྱུང་ཁུངས་ཀྱི་སྡུད་པ། དང་སྒྲའི་སྡུད་པ་སོགས་
གསུངས་ཡོད་པ་ལས་དེ་དག་སོ་སོའི་ཁྱད་པར་ནི་རྒྱན་སྡུད་སྐབས་ཀྱི་སྡུད་ཚིག་
ནི་མ་ཟད་ཅེས་པ་དང་དོན་གཅིག་པའི་སྡུད་ཚིག་དང་འབྱེད་སྡུད་སྐབས་ཀྱི་སྡུད་
ཚིག་དང་དང་སྒྲའི་སྐབས་ཀྱི་སྡུད་ཚིག་གཉིས་ནི་རྣམ་གྲངས་སྡུད་པའི་ཚིག་
དང་འབྱུང་ཁུངས་སྐབས་ཀྱི་སྡུད་ཚིག་ནི་མཚམས་འཛིན་པའི་སྡུད་ཚིག་ཡིན་
པས་གོང་འོག་གི་ཁྱད་པར་མ་འདྲེས་པ་ཞིབ་མོའི་བློས་དབྱེ་བར་བྱའོ། ཞེས་
གསུངས་པ་ལྟར་རོ། 
དེ་སྒྲ། 
དྲི་བ། དེ་སྒྲ་ཞེས་པའི་ཕྲད་འདི་དོན་གྱི་རྣམ་པ་ག་ཚོད་ལ་འཇུག་གམ།
ལན། དེ་སྒྲ་འདི་གང་ཡང་རུང་བའི་མིང་གི་ཡ་མཐའ་སྟེ་ཐོག་མར་
(སྐབས་འགར་བར་དང་མཐར་) སྦྱར་བས་ཐ་སྙད་དབང་དུ་གསུམ་དང་དངོས་
པོའི་དབང་དུ་བཞི་དུས་ཀྱི་དབང་དུ་གཉིས་བཅས་དེ་སྒྲའི་འཇུག་པ་དགུ་ལ་
འཇུག དེ་ཡང་སྨྲ་སྒོ་ལས། དེ་ཞེས་བྱ་བའི་ཚིག་གི་དོན་ཐ་སྙད་དངོས་དང་
དུས་འཇུག་གསུམ། ཞེས་སྤྱིར་བསྟན་པ་དང་འདས་དང་རྣམ་གྲངས་གཞན་
ཅན་དང་ལྷག་མ་དག་དང་བཅས་པའོ། བདེན་པ་དག་དང་གསང་བ་དང་།
བདག་གི་བ་དང་ཕ་རོལ་བོ། དངོས་པོ་དག་ལ་འཇུག་པ་བཞི། འདས་པ་དང་
ནི་མ་འོངས་པའི། དུས་གཉིས་ལ་ནི་འཇུག་པ་ཡིན། བདག་ཉིད་ད་ལྟར་ཉིད་
ལ་སྤངས། དངོས་པོའི་དུས་ནི་མི་འདོར་ཏེ། ཀུན་ལ་རབ་ཏུ་སྦྱར་བར་བྱ།
ཞེས་བྱེ་བྲག་ནང་གསེས་ཀྱི་དབྱེ་བ་དང་བཅས་ཏེ་བསྟན་པ་ལྟར་བསྡོམས་པས་
དོན་དགུ་ལ་འཇུག་པ་ཡིན་ནོ།
དྲི་བ། དེ་སྒྲའི་སྐབས་འདིར་རྩ་བ་ལས་གང་འདྲ་གསུངས་ཡོད་དམ་
དེར་འགྲེལ་དང་དེའི་ཐད་དུ་ལྗོན་དབང་ལས་གང་འདྲ་གསུངས་སམ།
ལན། ༡ རྩ་བ་ལས། གང་མིང་གི་ནི་ཡ་མཐའ་རུ།
ནི་ཨེ་སྦྱར་བ། ཐ་སྙད་དབང་དུ་གསུམ་ཡིན་ཏེ། དངོས་པོའི་དབང་དུ་བཞི་རུ་
འགྱུར། དུས་ཀྱི་དབང་དུ་གཉིས་ཡིན་ནོ། ཞེས་གསུངས་ལ། ༢ དེར་འགྲེལ་
ཚུལ་ནི། གང་ཡང་རུང་བའི་མིང་གི་ཡ་མཐའ་སྟེ་ཐོག་མར་རྗེས་འཇུག་གསུམ་
པ་ད་ཡིག་ལ་དབྱངས་ཨེ་སྟེ་འགྲེང་བུ་སྦྱར་བས་དེ་ཞེས་གྲུབ་པ་དེ་ནི་ཐ་སྙད་ཀྱི་
དབང་དུ་དབྱེ་ན་གསུམ་ཡིན་ལ་ནི་གཉིས་ནི་ཚིག་གི་ཁ་སྐོང་དང་ཏེ་ནི་ལྷག་མ་
འདྲེན་པའི་ཚིག་གོ་དངོས་པོའི་དབང་དུ་བྱས་ན་བཞི་རུ་འགྱུར་ཞིང་དུས་ཀྱི་
དབང་དུ་བྱས་ན་དབྱེ་བ་རྣམ་པ་གཉིས་ཡིན་ནོ། དེ་ལྟར་སྦྱོར་ཚུལ་གཞུང་དུ་
མིང་གི་ཡ་མཐར་གསུངས་པ་ནི་གཙོ་ཆེ་བའི་དོན་ལས་མཐའ་གཅིག་ཏུ་མ་ངེས་
སོ། དེའི་ཐད་དུ་ལྗོན་དབང་ལས། མིང་གི་ཐོག་མའི་དེ་སྒྲ་ནི། ཐ་སྙད་འདས་
མ་ཐག་པ་དང་། རྣམ་གྲངས་གཞན་ཅན་གཉིས་ལ་འཇུག ཅེས་དེ་སྒྲ་ལྷག་
བཅས་ལ་འཇུག་པ་ཕུད་དེ་སྒྲའི་འཇུག་པ་གཞན་རྣམས་དོན་གཉིས་པོ་དེར་
འདུས་ཏེ་བརྗོད་ནས་གསུངས་སོ།
དྲི་བ། ཐ་སྙད་དབང་དུ་གསུམ་ཡོད་པ་ལས་དང་པོ་ཐ་སྙད་འདས་མ་
ཐག་པའི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་སྔར་བཤད་ཟིན་པའི་དངོས་པོའི་མིང་གང་སླར་
བརྗོད་མི་དགོས་པར་དེ་སྒྲས་ཚབ་བྱས་ནས་གོ་བ་ཞིག་ཡིན་དཔེར་ན། ཀ་བ་
རིང་བོའོ། དེ་སྲ་བའོ། དེ་ལ་ཟུར་ཡོད་དོ་ལྟ་བུ། སྔར་བརྗོད་ཟིན་པའི་དབྱེ་
གཞི་ཀ་བའི་མིང་བསྐྱར་བལྡབ་མི་དགོས་པར་དེ་སྒྲས་ཚབ་བྱས་ནས་སྟོན་པ་ལྟ་
བུ་དང་ཆོས་རྒྱལ་དེ་མཛངས་ཤིང༌། དེ་ནི་ཐུགས་སྒམ། དེ་དཀྱེལ་ཆེ་ལྟ་བུ་ལ་
རིགས་བསྒྲེ།
དྲི་བ ཐ་སྙད་རྣམ་གྲངས་གཞན་སྦྱོར་གྱི་གོ་དོན་དང་དཔེར་བརྗོད་
བྲིས་དང་།
ལན། གོ་དོན་ནི་བརྗོད་བྱ་སྟོན་རྒྱུའི་རང་མིང་དངོས་སུ་མ་སྨོས་
པར་དེ་སྒྲའི་ཤུལ་དུ་དོན་གྱི་རྣམ་གྲངས་གཞན་ཞིག་སྦྱོར་རྒྱུ་ཡོད་པ་ཞིག་ཡིན་
དཔེར་ན། དེ་ལ་སྣག་ཚ་བླུགས་ཤིག དེ་ལ་ཡི་གེ་བྲིས་ཤིག་ལྟ་བུ་འདྲི་གཞི་
དངོས་སུ་མི་གསལ་ཡང་དེ་སྒྲའི་ཤུལ་དུ་སྨྱུ་གུ་དང་ཤོག་བུ་ལྟ་བུ་དོན་གྱི་རྣམ་
གྲངས་གཞན་ཞིག་སྦྱོར་རྒྱུ་ཡོད་པར་སྟོན་པའི་དོན་ཅན་ནོ། ཡང་གཞི་གཅིག་ལ་
འཇུག་པའི་མིང་གི་རྣམ་གྲངས་དུ་མ་བརྗོད་པའི་ཚེ་སྔར་སྨོས་ཟིན་པའི་མིང་གི་
ཚབ་དེ་སྒྲས་བྱས་ནས་རྣམ་གྲངས་འདྲེན་པ་ཞིག་ཡིན་དཔེར་ན་འདི་ནི་ས་ས་གཞི་
སྟེ་ཀུན་བཟོད་ཅན་ཡང་དེ་ཡིན། ནོར་འཛིན་ཟེར་བ་ཡང་དེ་ཡིན། འཛིན་མ་
ཞེས་པ་ཡང་དེ་ཡིན་ནོ་ལྟ་བུ་གཞི་ས་གཞི་གཅིག་ལ་ཡོད་པའི་མིང་གི་རྣམ་གྲངས་
རྣམས་དེ་སྒྲས་ཚབ་བྱས་ནས་འདྲེན་པའོ།
དྲི་བ། ཐ་སྙད་ལྷག་བཅས་ཀྱི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་རང་ཉིད་ཀྱི་ཤུལ་དུ་དོན་གཞན་མི་མཚོན་ཀྱང་
བསྟན་བྱའི་ལྷག་མ་ཡོད་པ་ཙམ་སྟོན་པ་ཞིག་ཡིན་དཔེར་ན། ས་ལ་བསྡད་དེ་ཡི་
གེ་བྲིས། མགྲོན་འབོད་དེ་སྐྱོང་། བརྗེས་ཐོར་བཀོད་དེ་བཞག་ལྟ་བུ་ཐ་སྙད་
ལྷག་བཅས་ཀྱི་དེ་སྒྲ་དེ་རྗེས་འཇུག་ལ་ལྟོས་དགོས་པའོ།  
དྲི་བ། དེ་སྒྲའི་སྐབས་ཀྱི་ཐ་སྙད་དང་དངོས་པོ་གཉིས་སོ་སོར་གང་འདྲ་
ཞིག་ལ་ངོས་འཛིན་དགོས་སམ།
ལན། སྐབས་འདིའི་ཐ་སྙད་ཅེས་པ་ནི་མིང་ཚིག་གི་ཐ་སྙད་དང་
བརྗོད་བྱའི་དངོས་པོ་གཉིས་ཀྱི་ནང་ནས་གཙོ་བོར་མིང་ཚིག་གི་ཐ་སྙད་ཁོ་ན་ལ་
འཇུག་པའི་ཕྱིར་གཙོ་བོར་མིང་ཚིག་གི་ཐ་སྙད་ལ་ངོས་འཛིན་དགོས་སོ། སྐབས་
འདིའི་དངོས་པོ་ནི་དོན་བྱེད་ནུས་པ་ལ་མི་བྱེད་ཀྱི་དངོས་པོ་ཞེས་བཏགས་པ་
ཙམ་ལ་བྱེད་དོ། དེ་ཡང་བརྗོད་བྱའི་དོན་ལ་དངོས་པོར་བཏགས་པ་དེར་ངོས་
འཛིན་དགོས་སོ།
དྲི་བ། ཅི་ཞིག་ལ་དངོས་པོའི་དབང་གིས་འཇུག་པ་ཟེར། དེར་དབྱེ་ན་
གང་དག་ཡོད་དམ།
ལན། རང་གཞན་སོགས་ཀྱི་དངོས་པོ་དེའི་མགོ་རྔ་གང་རུང་ལ་དེ་
སྒྲ་སྦྱར་ནས་དངོས་པོ་དེ་ངོས་བཟུང་བ་ལ་དངོས་པོའི་དབང་གིས་འཇུག་པ་ཟེར།
དེ་ལ་བདེན་པའི་དངོས་པོ་དང་གསང་བའི་དངོས་པོ། བདག་གི་དངོས་པོ།
གཞན་གྱི་དངོས་པོ་བཅས་བཞི་ཡོད་དོ།
དྲི་བ། བདེན་པའི་དངོས་པོའི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་བརྗོད་བྱ་དངོས་པོ་དེའི་རང་བཞིན་ནམ་ངོ་བོ་
སྲོང་པོར་སྨྲ་བའམ་བདེན་པར་སྟོན་པ་ཞིག་ཡིན་དཔེར་ན། དེ་བཞིན་ཉིད་དེ་
བདེན་པ་རེད། དེ་ག་རང་རེད་ལྟ་བུ།
དྲི་བ། གསང་བའི་དངོས་པོ་ལ་འཇུག་པའི་གོ་དོན་དང་། དཔེར་
བརྗོད་བྲིས་དང་།
ལན། གསང་བའི་དངོས་པོ་དེའི་བརྡ་སྔར་སོང་ཟིན་པས་གང་ཟག་
ལ་གསང་བྱ་དེ་བཤད་ཚེ་གསང་བྱའི་རང་མིང་མི་སྨོས་པར་དེ་སྒྲས་སྟོན་པ་ཞིག་
ཡིན་དཔེར་ན། དེ་མ་སྟོན། དེ་གཞན་ལ་མ་ཤོད་ལྟ་བུ་སྐད་ཆའམ་དངོས་པོ་
གང་ཡིན་པ་དེ་གསང་དགོས་ངེས་ཀྱི་ཁྲོད་དུ་དེ་སྒྲས་ཚབ་བྱས་ནས་འགེབས་པར་
བྱེད་པའི་དེ་སྒྲའོ།
དྲི་བ། བདག་གི་དངོས་པོ་ལ་འཇུག་པའི་གོ་དོན་དང་དཔེར་བརྗོད་
བྲིས་དང་།
ལན། དངོས་པོ་གང་ཞིག་རྗོད་པ་པོ་བདག་ཉིད་ཀྱི་ཡིན་པ་དེ་སྒྲས་
སྟོན་པ་ཞིག་ཡིན་དཔེར་ན། རང་གི་ཡོ་བྱད་སོགས་ལ་མིག་གཏད་དེ་དེ་ངའི་
རེད། བདག་གི་དེ་ལྟ་བུའོ་སྐབས་འདིར་རྗོད་པ་པོ་རང་ཉིད་ལ་དེ་ཞེས་མི་
བརྗོད་ཅིང་རང་ཉིད་དང་འབྲེལ་བའི་དངོས་པོ་གཞན་བརྗོད་པ་ན་དེ་ཞེས་པའི་
སྒྲ་འཇུག་པའི་ཁྱད་པར་འབྱེད་དགོས་སོ།
དྲི་བ། གཞན་ཀྱི་དངོས་པོ་ལ་འཇུག་པའི་གོ་དོན་དང་། དཔེར་བརྗོད་
བྲིས་དང་།
ལན། གོ་དོན་ནི་དེ་སྒྲས་རང་ལས་རྒྱུད་ཐ་དད་པའི་གང་ཟག་ཕ་
རོལ་པོ་དང་དེ་དང་འབྲེལ་བའི་དངོས་པོ་གཉིས་གང་ཡང་རུང་བ་སྟོན་པ་ཞིག་
ཡིན་དཔེར་ན། གཞན་གྱི་ནོར་དེ། ཁྱོད་ཀྱི་ཡོ་བྱད་དེ་ཁོང་གི་ཕྱག་བྲིས་དེ་ལྟ་བུ་
དངོས་པོ་གང་ཞིག་གཞན་གྱི་བདག་ཏུ་བཟུང་བའི་དོན་སྟོན་པར་འཇུག་པའོ།
དྲི་བ། ཅི་ཞིག་ལ་དུས་ཀྱི་དབང་གིས་འཇུག་ལ་ཟེར། དེར་དབྱེ་ན་ག་
ཚོད་ཡོད་དམ། 
ལན། གང་ད་ལྟ་བར་བཟུང་བ་དེ་ལ་ལྟོས་ནས་སྔོན་འདས་ཟིན་
པའི་དུས་སམ་ཕྱིས་འབྱུང་མ་འོངས་པའི་དུས་ངོས་བཟུང་ནས་སྟོན་པའི་དེ་སྒྲ་ལ་
དུས་ཀྱི་དབང་གིས་འཇུག་པ་ཟེར། །དེར་དབྱེ་ན་དུས་འདས་པ་དང་མ་འོངས་
པ་གཉིས་ཡོད་དོ།
དྲི་བ། དུས་འདས་པ་སྟོན་པའི་གོ་དོན་དང་དཔེར་བརྗོད་བྲིས་དང་།
ལན། གོ་དོན་ནི་གང་ད་ལྟ་བ་བཟུང་རྒྱུའི་དུས་དེའི་སྐབས་སུ་
འདས་པའི་དུས་དེར་དེ་སྒྲ་འཇུག་པ་ཞིག་ཡིན་དཔེར་ན། བསྐལ་པ་ཆགས་པའི་
དུས་དེ་ལ། སློབ་དུས་སྔོན་མ་དེ་ལ། ཟླ་བ་སྔ་མ་དེ་ལ་ཁ་སངས་གི་ཉིན་དེ་ལ་ལྟ་
བུ་ཕྱིན་ཟིན་པའི་དོན་བསྟན་པའོ།
དྲི་བ། དུས་མ་འོངས་པ་ལ་འཇུག་པའི་གོ་དོན་དང་། དཔེར་བརྗོད་
བྲིས་དང་། 
ལན། གོ་དོན་ནི་གང་ད་ལྟ་བ་བཟུང་རྒྱུའི་དུས་དེ་ལ་ལྟོས་ནས་མ་
འོངས་པའི་དུས་ལ་འཇུག་པ་ཞིག་ཡིན་དཔེར་ན། ཟླ་བ་རྗེས་མ་དེ་ལ། སློབ་
དུས་མཇུག་མ་དེ་ལ། ལོ་རྗེས་མ་དེ་ལ་ལྟ་བུ་འཆར་རྒྱུའི་དུས་ལ་འཇུག་པའི་དེ་
སྒྲའོ།  
དྲི་བ། སྨྲ་སྒོ་ལས། བདག་ཉིད་ད་ལྟར་ཉིད་ལ་སྤང་། ཞེས་པའི་དོན་
གང་ཡིན་ནམ།
ལན། དེའི་དོན་ནི་དེ་སྒྲ་ནི་དངོས་པོའི་ནང་ནས་བདག་ཉིད་ལ་མི་
འཇུག དུས་ཀྱི་ནང་ནས་ད་ལྟ་བ་ལ་མི་འཇུག་ཅེས་པའོ། 
དྲི་བ། བདག་དང་ད་ལྟ་བ་ལ་དེ་སྒྲ་མི་འཇུག་པ་བཞིན་བདག་གི་བ་
དང་། ད་ལྟར་བའི་དངོས་པོ་གཉིས་ལའང་དེ་སྒྲ་མི་འཇུག་པས་ཁྱབ་བམ།
ལན། དེ་ནི་མ་ཁྱབ་སྟེ་སྨྲ་སྒོ་ལས་དངོས་པོའི་དུས་ནི་མི་འདོར་ཏེ།
ཀུན་ལ་རབ་ཏུ་སྦྱར་བར་བྱ། ཞེས་གསུངས་སོ།ཚལ་ཏུ་
དྲི་བ། འདི་སྒྲ་གང་ལ་མི་འཇུག་པའི་སྐོར་《 སྨྲ་སྒོ་》ལས་གང་འདྲ་
གསུངས་ཡོད་དམ། དེར་འགྲེལ་དང་། 
ལན། སྨྲ་སྒོ་ལས། སྤང་བར་བྱ་བ་འདི་ལྟ་སྟེ། ལྐོག་ཏུ་གྱུར་དང་
རིང་བ་དང་། གལ་ཏེ་བསྟན་བྱ་དུས་ཉིད་ན། འདས་དང་མ་འོངས་སྤང་བར་
བྱ། ཞེས་གསུངས་པའི་དོན་ནི། འདི་སྒྲའི་ཚིག་ཕྲད་ཉེ་རིང་གཉིས་ལས་རིང་
བ་དང་མངོན་ལྐོག་གཉིས་ནས་ལྐོག་ཏུ་གྱུར་པར་མི་འཇུག་ཅིང་དེ་སྒྲ་སྦྱོར་དགོས་
སོ། དེ་བཞིན་དུ་གལ་ཏེ་བསྟན་བྱ་དུས་ཉིད་ཡིན་ན་འདས་པ་དང་མ་འོངས་པ་
གཉིས་ལ་དེ་སྒྲ་འཇུག་པ་ལས་འདི་སྒྲ་མི་འཇུག་གོ།
དྲི་བ། འདི་སྒྲ་དང་དེ་སྒྲའི་འཇུག་ཚུལ་ལ་ཁྱད་པར་གང་ཡོད་དམ།
ལན། འདི་སྒྲ་དང་དེ་སྒྲ་གཉིས་ཀྱི་འཇུག་ཚུལ་ལ་ཁྱད་པར་ཆེན་པོ་
བཞི་ཡོད་དེ།
༡ དངོས་པོའི་དབང་གིས་མངོན་འགྱུར་ལ་འདི་སྒྲ་དང༌། ལྐོག་འགྱུར་
ལ་དེ་སྒྲ་འཇུག་པ་དཔེར་ན། ཟས་འདི་ཞིམ།རི་མོ་འདི་ཡག མཚན་ཉིད་དེ་
དང་རང་བཞིན་དེ་མ་ངེས་ལྟ་བུ་དང་།
༢ ཉེ་རིང་དབང་གིས་ཉེ་ས་ལ་འདི་དང་རིང་ས་ལ་དེ་སྒྲ་འཇུག་པ་
དཔེར་ན། འདི་གར་ང་ཚོ་གཟུགས་པོ་བདེ་ཐང་ཡིན། མཐའ་དེ་ནས་མ་
འཇུག་ལྟ་བུ་དང་། 
༣ བདག་གཞན་གི་དབང་གིས་བདག་ལ་འདི་སྒྲ་དང་། གཞན་ལ་དེ་
སྒྲ་འཇུག་པ་དཔེར་ན། ང་འདི། བདག་འདི། མག་པ་དེ། མནའ་མ་དེ་ལྟ་བུ་
དང་། 
༤ ད་ལྟ་བ་ལ་འདི་སྒྲ་དང༌། འདས་མ་འོངས་ལ་དེ་སྒྲ་འཇུག་པ་དཔེར་
ན། དེ་རིང་གི་དུས་འདི་ལ། སློབ་དུས་སྔ་མ་དེ་ལ། སང་ཉིན་གྱི་དུས་དེ་ལ་
ཞེས་པ་ལྟ་བུའོ།
དྲི་བ ད་སྒྲས་ད་ལྟ་བའི་དོན་སྟོན་ཚུལ་གང་འདྲ་རེད་དམ།
ལན། ད་ཞེས་པའི་ཚིག་ཕྲད་ནི་བརྗོད་བྱ་སྟོན་པའི་ཚིག་ཕྲད་ཡིན་
ཏེ་དུས་འདས་པ་དང་མ་འོངས་པ་ལ་མི་སྦྱོར་རོ་དཔེར་ན། དུས་ད་ནས་བཟུང་
སྟེ། ད་ལན། ད་ཐེངས། ད་ཡིན་ན་ལྟ་བུ་ད་ལྟ་བ་ལ་འཇུག་གོ་དེ་ཡང་སྨྲ་སྒོ་
ལས། ད་ནི་སྐབས་སུ་བབས་པའི་ཚིག ད་ལྟ་བྱུང་ལ་སྦྱོར་བ་སྟེ། འདས་པའི་
སྐབས་ལ་རྣམ་པར་སྤངས། ཞེས་གསུངས་སོ། གཞན་ཡང་ད་དུང་དང་ད་རུང་
ཞེས་པའི་ད་གཉིས་ནི་ད་ལྟ་བ་ལ་འཇུག་པ་མིན་ཏེ་དེའི་དོན་ནི་དེས་མ་ཚད་
གཞན་ཞིག་ཡོད་པའི་དོན་སྟོན་པ་ལ་འཇུག་པའང་ཤེས་དགོས་སོ། མད
གང་སྒྲ། 
དྲི་བ། གང་སྒྲའི་སྤྱི་སྒྲ་ཞེས་པའི་དོན་གང་ཡིན་ནམ།
ལན། ཅི་ཇི་སུ་གང་བཞི་ནས་གང་ཞིག་ཕྲད་ལ་སྦྱར་བ་ན་གཙོ་བོར་
དོན་གྱི་བྱེ་བྲག་དམིགས་སུ་མི་འཛིན་པར་སྤྱི་ལ་ཁྱབ་པའི་དོན་ཅན་གྱི་སྒྲ་ཉིད་དུ་
འཇུག་པས་སྤྱི་སྒྲ་ཞེས་བརྗོད། རྩ་བའི་དངོས་བསྟན་ཕྲད་གང་སྒྲ་ཡིན་པས་གང་
སྒྲ་ཞེས་བརྗོད།
དྲི་བ། སྤྱི་སྒྲའི་སྐབས་འདིར་རྩ་བ་ལས་གང་འདྲ་གསུངས་ཡོད་དམ།
དེར་འགྲེལ་དང་དེའི་ཐད་དུ་ལྗོན་དབང་ལས་གང་འདྲ་གསུངས་ཡོད་དམ།
་ལན། རྩ་བ་ལས། གང་མིང་བརྗོད་པའི་དང་པོ་རུ། དང་པོ་
ལ་ནི་གཉིས་པ་སྦྱར། སྤྱི་ལ་ཁྱབ་པ་ཉིད་དུ་འགྱུར་ཞེས་གསུངས་སོ། 2དེར་
འགྲེལ་ཚུལ་ནི་གང་ཡང་རུང་བའི་མིང་བརྗོད་པའི་དང་པོར་རྗེས་འཇུག་དང་པོ་
ག་ལ་གཉིས་པ་ང་སྦྱར་བས་གང་ཞེས་གྲུབ་པ་དེ་ནི་དོན་གྱི་བྱེ་བྲག་དམིགས་སུ་མི་
འཛིན་པར་སྤྱི་ལ་ཁྱབ་པའི་སྒྲ་ཉིད་དུ་འགྱུར་རོ། འདིར་མིང་ཐོག་ཏུ་སྦྱར་
གསུངས་པའང་གཙོ་ཆེ་བའི་དོན་ལ་དགོངས་སོ། ནི་སྒྲ་ནི་ཚིགས་བཅད་ཀྱི་ཁ་
སྐོང་བའི་ཕྲད་དོ། དེའི་ཐད་དུ་ལྗོན་དབང་ལས། ཅི་ཇི་སུ་གང་སྤྱི་སྒྲ་སྟེ། ཞེས་
གསུངས་སོ། 
དྲི་བ། རྩ་བ་ལྟར་ན་སྤྱི་སྒྲར་དངོས་བསྟན་དང་ཤུགས་བསྟན་གྱི་ཕྲད་
གང་དང་གང་མཆིས་སམ།
ལན། སྤྱི་སྒྲར་དངོས་བསྟན་ཕྲད་གང་གཅིག་བུ་བསྟན་པ་དང་
ཤུགས་བསྟན་ཅི་དང་ཇི་དང་སུ་གསུམ་ཡིན་ནོ། དེ་གསུམ་ནི་ཕལ་ཆེར་གང་སྒྲ་
དང་འཇུག་པ་མཐུན་པའི་སྤྱིའི་སྒྲར་འགྱུར་བ་ཡོན་ནོ།
དྲི་བ། ཅི་དང་ཇི་གཉིས་ལ་ཚིག་གྲོགས་གཞན་སྦྱོར་སྟངས་ལྗོན་དབང་
ལས་གང་འདྲ་གསུངས་ཡོད་དམ། དཔེར་བརྗོད་བྲིས་དང་།
ལན། ལྗོན་དབང་ལས། ཞིག་སྟེ་སླད་འདྲ་ཕྱིར་ལ་ཅི། སྙེད་སྲིད་
ལྟར་བཞིན་སྐད་ལ་ཇི། ཞེས་གསུངས་པས་ཡོངས་གྲགས་འགྲེལ་ཚུལ་ལྟར་
བཀོད་ན། །
ཞིག་ གང་ཞིག
སྟེ་ གལ་ཏེ། (ཅིའི་ཕྱིར) 
་ཅི་སླད་-→ གང་གི་སླད། 
འདྲ་→ གང་འདྲ། ། 
ཕྱིར་→ གང་གི་ཕྱིར།
སྙེད་- མང་བ་དང་རྒྱལ་པའི་དོན་ལ་འཇུག 
སྲིད་→ དུས་ཀྱི་ཚད་འཛིན་པ། 
ཇི་ལྟར་→དཔེ་འདྲེན་པར་འཇུག 
བཞིན→ ཚུལ་བཞིན་ནམ་གང་དང་འདྲ་བའི་དོན། 
སྐད་→ ཇི་ལྟར་སྨྲས་པའི་དོན།
དཔེར་ན། ཅི་ཞིག་གང་ཡིན་ཅི་སྟེ་མ་ཤེས་ན། 
ཅི་སླད་ཅི་འདྲ་ཅི་ཕྱིར་ཡིན་ཞེས་དྲིས།
ཇི་སྙེད་དངོས་རྣམས་ཇི་སྲིད་ཇི་ལྟར་ཡང་།
ཚན་རིག་ཇི་བཞིན་གནས་ཞེས་ཇི་སྐད་གསུངས་ལྟ་བུའོ།
དྲི་བ། ལྗོན་དབང་ལས། སུ་ནི་གང་ཟག་གང་ཀུན་ལའོ། ཞེས་
གསུངས་པའི་ཚིག་རྐང་དེས་དོན་གང་བསྟན་ནམ།
ལན། དེའི་དོན་ནི་སུའི་སྒྲ་ནི་གང་ཟག་ཁོ་ན་ལ་སྦྱོར་གྱི་བེམ་པོ་
སོགས་དངོས་པོ་གཞན་ལ་མི་འཇུག་པ་དཔེར་ན། མི་དེ་སུ་རེད་དམ། བཀྲ་
ཤིས་ལགས་རེད་ལྟ་བུ། གང་སྒྲ་ནི་སྤྱི་ཁྱབ་ཀྱི་སྒྲ་ཡིན་ཞིང་དངོས་པོ་སོགས་ཤེས་
བྱ་ཀུན་ལ་འཇུག་ཅེས་པ་དཔེར་ན།  གང་ལ་སྦྱངས་ན་གང་ལ་མཁས་ལྟ་བུ་སྤྱི་ཁོ་
ནར་འཇུག་པས་སྤྱི་སྒྲ་དངོས་དང་གང་ཞིག་བསྟེན་ན་ཡོན་ཏན་ཀུན། འདོད་
དགུར་སྦྱིན་པ་ཁོ་བོའི་རྗེ། ཞེས་པ་ལྟ་བུ་བྱེ་བྲག་ལ་འཇུག་པའི་སྤྱིའི་སྒྲ་དང་
འདིའི་གཏན་ཚིགས་གང་ཁྱོད་ཀྱི་ལྷ་གང་ཡིན། ལྗོན་ཤིང་དེ་གང་ཡིན་ལྟ་བུ་སྤྱི་
སྒྲ་འདྲི་བའི་དོན་དུ་སྦྱར་བ་སོགས་སྐབས་ཐོབ་ཀྱི་སྒོ་ནས་ཤེས་པར་བྱའོ།
དྲི་བ། དངོས་ཤུགས་ཅི་རིགས་ནས་བསྟན་པའི་སྤྱི་སྒྲའི་ཕྲད་དེ་རྣམས་
གང་ལ་གང་འཚམས་ཀྱིས་སྤྱི་སྒྲ་དངོས་དང་སྤྱི་སྒྲ་བྱེ་བྲག སྤྱི་སྒྲ་དྲི་བ་སོ་སོར་
འཇུག་པའི་དཔེར་བརྗོད་བྲིས་དང་།
ལན། ༡ སྤྱི་སྒྲ་དངོས་ལ་འཇུག་པ་དཔེར་ན། དེ་དག་ཐམས་
ཅད་གང་ཅིའང་རུང་། ཇི་ལྟར་སུ་དག་འགྲོ་བ་རྣམས་ལྟ་བུ་དང༌། ༢ སྤྱི་སྒྲ་
དྲི་བ་ལ་འཇུག་པ་དཔེར་ན། མི་བདག་སུ་ཡིན་མིང་ནི་ཅི།ན་ཚོད་ཇི་ཙམ་མིང་
གང་ཡིན། ཡུལ་ནི་ཅི་འདྲ་ཕ་སུ་ཞིག་ལྟ་བུ་དང༌། ༣ སྤྱི་སྒྲ་བྱེ་བྲག་ལ་འཇུག་
པ་དཔེར་ན། གང་ལ་ཡོན་ཏན་མཆོག་མངའ་བ་ལྟ་བུའོ།
དྲི་བ། སྤྱི་སྒྲའི་སྐབས་འདིར་དོན་གང་ཞིག་ལ་སྣང་འཇོག་བྱེད་དགོས་
སམ།
ལན། གང་དང་། ཅི། ཇི། སུ་རྣམས་གཅིག་གི་གོ་སར་ཅིག་ཤོས་
འཇུག་ཤག་གི་ངེས་པ་ནི་མེད་དེ། དཔེར་ན། ཇི་སྲིད་དང་ཇི་སྙེད་ལྟ་བུ་ལ་གང་
སྒྲ་དང་སུ་སྒྲ་མི་འཇུག་པ་དང༌། ཅིས་ཀྱང་ལྟ་བུ་ལ་གང་དང་ཇི་སྒྲ་མི་འཇུག་པ་
སོགས་ཁྱབ་ཆེ་ཆུང་གི་ཁྱད་པར་ཤེས་དགོས་ཤིང་སུའི་སྒྲ་སེམས་ལྡན་ཁོ་ན་འཇུག་
པར་མ་ཟད། སེམས་དང་ལྡན་ཚད་ལའང་མི་འཇུག་པའི་ཁྱད་པར་ཤེས་དགོས་
སོ། དེ་སྐད་དུ་ཡང་སྨྲ་སྒོ་ལས་ཅི་ལ་སོགས་པ་དེ་བཞིན་དེ། ཁྱབ་པ་སྐབས་ཀྱི་
བརྩི་བར་བྱ། ཞེས་སོ།

དྲི་བ། གང་འདྲ་ཞིག་ལ་བདག་སྒྲ་ཞེས་བརྗོད་དམ། 
ལན། མིང་གང་ཡང་རུང་བའི་མཐར་བདག་སྒྲའི་ཕྲད་དྲུག་ལས
གང་རུང་གི་སྒྲ་སྔར་མེད་པ་ལ་གསར་དུ་སྦྲུསྦྱར་བས་གང་ཞིག་གང་གི་བདག་པོ་
གང་ཟག་ཅིག་གོ་ཐུབ་པས་དེ་དག་ལ་བདག་སྒྲ་ཞེས་བརྗོད།
དྲི་བ། བདག་སྒྲའི་སྐབས་འདིར་རྩ་བ་ལས་གང་འདྲ་གསུངས་ཡོད་
དམ། དེར་འགྲེལ་དང་དེའི་ཐད་དུ་ལྗོན་དབང་ལས་གང་འདྲ་གསུངས་ཡོད་
དམ།
ལན། ༡ རྩ་བ་ལས། གང་མིང་གི་ནི་མ་མཐའ་ན། པུ་ལིངྒ་ཡི་སྒྲ་མེད་པ། དེ་ལ་པུ་ལིངྒ་སྦྱར་ན། བདག་པོའི་སར་ནི་ཤེས་པར་བྱ། ཞེས་
གསུངས། ༢ དེར་འགྲེལ་ཚུལ་ནི་གང་ཡང་རུང་བའི་མིང་གི་མ་མཐའ་རྣམས་
སུ་ཙནྡྲ་པ་ལས་ཨུཏའི་སྡེ་དང་བཅས་པའོ། ཞེས་པ་ལྟར། པུ་ཞེས་པ་པ་སྡེ་དང
ལིངྒ་ཞེས་པ་རྟགས་ཏེ། ་ནས་ཁབ་
དང་མ་ནིང་གི་རྟགས་བ་གསུམ་གྱི་སྒྲ་སྔར་མེད་པ་དེ་ལ་གསར་དུ་པུ་ལིངྒའི་སྒྲ་
གསུམ་པོ་གང་རུང་སྦྱར་བ་ན་དེ་ནི་བདག་པོའི་དོན་གསལ་བར་བྱེད་པའི་སར་
ནི་ཤེས་པར་བྱའོ། ནི་སྒྲ་གཉིས་ནི་ཁ་སྐོང་བའི་ཚིག་ཕྲད་དོ། དེའི་ཐད་དུ་ལྗོན་
དབང་ལས། ན་རོ་ཡོད་མེད་པ་བ་མ། བདག་པོའི་སྒྲ་སྟེ། ྾ ཞེས་
གསུངས་སོ། 
དྲི་བ། ཡོངས་གྲགས་འགྲེལ་ཚུལ་ལྟར་རྩ་བ་ལས་བདག་སྒྲར་དངོས་
བསྟན་དང་ཤུགས་བསྟན་གྱི་ཕྲད་ག་ཚོད་ཡོད་དམ།
ལན། ཐོན་མིའི་ཞལ་ལུང་ལས། དབྱངས་ཅན་སྒྲ་མདོའི་ནང་ལ་
ཀུ་ཙུ་ཊུ་ཏུ་པུ་སྡེ་པ་རྣམས་ལས། པུ་སྡེ་ཞེས་པ་དེ་ཨུཏའི་སྡེ་པ་ལ་གོ་བ་དང་།
མིང་དེ་གཉིས་ནི་པ་སྡེ་ལ་གོ་བས་པ་སྡེ་ལས་བྱུང་བའི་པ་བ་མ་དང་ཤུགས་བསྟན་
ན་རོ་སྦྱར་བ། པོ་བོ་མོ་དེ་དྲུག་ནི་བདག་པོའི་སྒྲ་རུ་ཤེས་པར་བྱའོ་ཞེས་གསུངས་
པས་དངོས་བསྟན་གྱི་ཕྲད་པ་བ་མ་གསུམ་དང་ཤུགས་བསྟན་གྱི་ཕྲད་ན་རོ་སྦྱར་
བ་པོ་བོ་མོ་གསུམ་ཡིན་ནོ།  
དྲི་བ། མིང་གང་རུང་བའི་མཐར་བདག་སྒྲའི་ཕྲད་དྲུག་སྔར་མེད་གསར་
དུ་སྦྱར་ནས་བདག་པོའི་དོན་གསལ་བར་སྟོན་ཚུལ་གང་འདྲ་རེད་དམ།
ལན། དཔེར་ན། རྟ། རྒྱལ། སྣེ་མོ། རྗེ། ཉ། མཛའ་ཞེས་
བརྗོད་པའི་མ་མཐར་བདག་སྒྲའི་ཕྲད་དྲུག་སྔར་མེད་པ་དེ་རྣམས་ལ་གསར་དུ་
སྦྱར་ན། རྟ་པ། རྒྱལ་པོ། སྣེ་མོ་བ། རྗེ་བོ། ཉ་མ། མཛའ་མོ་ཞེས་པ་ལྟ་བུ་
གྲུབ་པས་བདག་པོའི་དོན་གསལ་བར་བྱེད་པའི་དོན་སྟོན་ནོ།
དྲི་བ། བདག་སྒྲ་དེ་རྣམས་རྗེས་འཇུག་གང་དང༌། མཐུན་པར་སྦྱར་བ་
ལེགས་ཚུལ་ལྗོན་དབང་ལས་གང་འདྲ་གསུངས་ཡོད་དམ།
ལན། ལྗོན་དབང་ལས། ྾྾ ྾ ྾ ག་ད་ན། བ་མ་ས་དང་
དྲག་མཐར་པ། ང་འ་ར་ལ་མཐའ་མེད་ལ། བདག་སྒྲ་ཡར་གྱུར་བ་དང་ནི། ཆ་
ལ་པ་ཉིད་སྦྱོར་པ་ལེགས། མིང་མཐའི་པ་བའང་ཕལ་ཆེར་འདྲ། མ་ནི་ངེས་
མེད་སྐབས་དང་སྦྱར། ཞེས་གསུངས་སོ། 
དྲི་བ། བདག་སྒྲ་ཡར་གྱུར་དང་ཆར་གྱུར་ཞེས་པར་གོ་བ་གང་འདྲ་ལེན་
དགོས་སམ།
ལན། བདག་སྒྲ་ཡར་གྱུར་དང་ཆར་གྱུར་ཞེས་པ་འདི་གཅིག
གསུམ། ལྔ་སོགས་ལ་ཡ་གྲངས་དང་། གཉིས། བཞི། དྲུག་སོགས་ལ་ཆ་
གྲངས་ཟེར་བ་ལྟར། ལྷ་ས་བ། སེ་ར་བ་ལྟ་བུར་ཡར་གྱུར་པ་དང་འབྲོག་པ།
བཟོ་ལས་མཁས་པ་ལྟ་བུ་ལ་ཆར་གྱུར་པ་ཟེར།
དྲི་པ། ལྗོན་དབང་ལས། མིང་མཐའི་པ་བའང་ཕལ་ཚེར་འདྲ། མ་ནི་
ངེས་མེད་སྐབས་དང་སྦྱར། ཞེས་གསུངས་པའི་ཚིག་རྐང་སོ་སོར་འགྲེལ་དང་།
ལན། ༡ མིང་མཐའི་པ་དང་བ་དང་བདག་སྒྲའི་པ་བ་སོགས་སྒྲའི་
སྦྱོར་ཚུལ་ཕལ་ཆེ་བ་རྣམས་འདྲ་བའམ་མཚུངས་སོ་ཞེས་པའོ། ༢ ༩མ་ཡིག་ནི་
རྗེས་འཇུག་ལ་ལྟོས་པ་མེད་ཅིང་ཚིག་སྦྱོར་ལ་སྐབས་དང་བསྟུན་ནས་སྦྱར་དགོས་
ཞེས་པའོ ། པ་འཐུང་སྐདཔབསཔཔ
དྲི་བ། གང་འདྲ་ཞིག་ལ་མིང་མཐའ་ཞེས་བརྗོད་དམ།
ལན། མིང་མཐའ་ཞེས་པ་ནི་རྗེས་འཇུག་ལའང་གོ་བ་ཡོད་ཀྱང་
སྐབས་འདིའི་མིང་མཐའ་ཞེས་པ་ནི་མིང་དེའི་མཐར་གསར་དུ་སྦྱར་བ་མ་ཡིན་
པར་དང་པོ་ནས་མིང་དེ་རང་གི་ཆ་ཤས་སུ་ཡོད་ན་ངོ་བོ་གང་ཡིན་པ་དེ་ཉིད་སྒྲུབ་
པའི་སྒྲར་འགྱུར་བ་ཞིག་ལ་ཟེར་དཔེར་ན། བུམ་པ། ཀ་བ། གདུང་མ།
གཙང་པོ། མགོ་བོ་སོར་མོ་ལྟ་བུ་པ་བ་མ་པོ་བོ་མོ་བཅས་ནི་ཐོག་མ་ནས་མིང་གི་
ཆ་ཤས་སུ་གྲུབ་པས་མིང་མཐའ་ཡིན་ལ་བདག་པོའི་སྒྲ་ནི་མིན་ནོ། དེས་ན་ཕོ་
དང་མ་ནིང་རྟགས་ཀྱི་སྒྲ་སྦྱར་ཚད་བདག་སྒྲ་དང་མོ་རྟགས་ཀྱི་སྒྲ་སྦྱར་ཚད་
དགག་སྒྲར་མི་འགྱུར་ར་བ་སོགས་ཞིབ་མོའི་བློས དཔྱད་དེ་ཤེས་དགོས་པ་ནི་མང་
ངོ་།
དྲི་བ། བདག་སྒྲ་དང་མིང་མཐའ་གཉིས་བར་ལ་ཁྱད་པར་གང་ཡོད་
དམ། 
ལན། དོན་གྱི་སྦྱོར་བ་མི་གཅིག་པས་ཞིབ་མོར་དཔྱད་ན་བདག་སྒྲ་
ཡིན་ཕྱིན་སོ་སོའི་སྦྱོར་ཡུལ་གྱི་མིང་དོན་དང་མི་འདྲ་བ་བདག་པོ་གང་ཟག་
མཚོན་པར་བྱེད་པའི་ཐ་སྙད་གསར་དུ་གྲུབ་པ་ཞིག་ཡིན་དགོས། སྤྱིར་བཏང་གི་
མིང་མཐའ་ནི། ཐོག་མ་ཉིད་ནས་ཡོད་ཡོད་པའི་མིང་གི་ཆ་ཤས་ཙམ་ཞིག་ཡིན་
པ་ལས་གོ་དོན་གཞན་གང་ཡང་མི་སྟོན་ནོ། སོ་སོའི་དཔེར་བརྗོད་གོང་དུ་
རགས་ཙམ་བཀོད་པ་ལྟར་གཞན་ལ་རིགས་བསྒྲེ། 
དྲི་བ། བདག་སྒྲ་དང་ཕྱོགས་མཚུངས་པ་ཅན་དང་ལྡན་མཁན་་རྣམས་
བདག་སྒྲར་འཇུག་པའི་དཔེར་བརྗོད་དང་བེམ་པོ་ལའང་འཇུག་པའི་དཔེར་
བརྗོད་སོ་སོར་བྲིས་དང་།
༢ ལན། ༡ བདག་སྒྲར་འཇུག་པའི་དཔེར་བརྗོད་ཤེས་རབ་
ཅན། ཡོན་ཏན་ཅན། ཡིད་ཅན་ཞེས་དང་། འབྱོར་ལྡན། དཔལ་ལྡན།
སྟོབས་ལྡན། བློ་ལྡན་ཞེས་དང་། ཡིག་མཁན། གསོ་དཔྱད་མཁན། ལག་
རྩལ་མཁན༑ རྩོམ་མཁན་ཞེས་པ་ལ་སོགས་པ་ལྟ་བུའོ།  བེམ་པོ་ལའང་
འཇུག་པའི་དཔེར་བརྗོད། ཀ་བ་ཤིང་ལོ་ཅན། གངས་ཅན་ཞེས་དང་།
མེ་ཏོག་འདབ་ལྡན། གངས་ལྡན་ཞེས་དང་། བསིལ་སྦྱིན་མཁན་ཞེས་
པ་ལ་སོགས་པ་ལྟ་བུའོ་དེས་ན་ཅན་ལྡན་མཁན་ཡོད་ཚད་བདག་སྒྲ་ཡིན་མི་
དགོས་པ་ཤེས་དགོས་སོ། 
དྲི་བ། ཡོད་པ་པོ། མེད་པ་པོ། བྱེད་པ་པོ། ཤེས་པ་པོ་བཅས་ཀྱི་ཕོ་སྒྲ་
སྔ་ཕྱི་གཉིས་ལས་གང་ནི་བདག་སྒྲ་ཡིན་ནམ།
ལན། དེ་རྣམས་ཀྱི་ཕྱི་མ་ནི་བདག་སྒྲ་ཡིན་ནོ།
དྲི་བ། སྨྲ་སྒོ་ལས། བ་ནི་སྤྱི་རུ་བཞག་པ་སྟེ། ཡུལ་དུས་ངེས་པར་མ་
བཟུང་བའོ། ཟ་བ་བཟའ་དང་ཟ་པོ་བཞིན། མ་ནིང་དག་ཏུ་བཞག་པར་བྱ།
ཞེས་གསུངས་པའི་དོན་ཅི་ཡིན་ནམ། 
ལན། དེའི་དོན་ནི་སྨྲ་སྒོའི་འགྲེལ་པ་ལས། འདི་ལྟར་གསུངས་
ཡོད་དེ། བྱ་བ་སྟོན་པའི་མིང་ལ་བའི་སྒྲ་འབྱུང་བ་ནི། ཡུལ་དང་དུས་ཀྱི་སྤྱིར་
འགྲོ་བ་སྟེ་འདི་ལྟར་ཟ་བ་ཞེས་བྱ་བའམ་ལྟ་བ་ཉན་པ་ཞེས་བྱ་བ་ལྟ་བུའོ། དེ་ལ་
ཡུལ་ངེས་པར་མ་བཟུང་བ་ནི་བྱེད་པ་པོའམ། བྱ་བའམ། བདག་གི་ཚིག་གམ་
གཞན་གྱི་ཚིག་ཏུ་མི་སྟོན་པའོ། དུས་ངེས་པར་མ་བཟུང་བ་ནི་འདས་པའམ།
མ་འོངས་པའམ། ད་ལྟར་གྱི་ཚིག་གཅིག་ཏུ་མི་སྟོན་པའོ། དཔེར་ན་ཟ་བ་ཞེས་
བྱ་བ་ནི་བཟའ་བ་དང་ཟ་བ་པོ་རྣམས་ཀྱི་སྤྱིར་འཇུག་པ་ལྟ་བུའོ། དེ་གཅིག་ཏུ་
ཚང་བར་མི་སྟོན་པའི་ཕྱིར་མ་ནིང་དག་ཏུ་གཞག་པར་བྱ་བ་ཡིན་ནོ་ཞེས་
གསུངས་པ་ལྟར་རོ།
དྲི་བ། བོད་སྐད་བྱིངས་ལ་སྤྱིར་བཏང་པ་དང་པོ་ཡིག་ཕོ་དང་མ་དང་མོ་
ཡིག་མོ་ལ་འཇུག་པ་ཡོད་་པས་སོ་སོར་དཔེར་བརྗོད་བྲིས་དང་། ཡ
ལན། ༡ པ་དང་པོ་གཉིས་ཕོ་ལ་འཇུག་པ་དཔེར་ན། སྐྱེས་པ།
མག་པ། གཡོག་པོ་ཞེས་དང༌། ༢ མ་དང་མོ་གཉིས་མོ་ལ་འཇུག་པ་དཔེར་ན།
མཛེས་མ། བག་མ། གཡོག་མོ། བཙུན་མོ་ལྟ་བུས་མཚོན་ལ། ཡིན་ནའང་མ་་
དང་མོ་གཉིས་སྦྱར་ཚད་མོ་དང་པ་དང་པོ་གཉིས་སྦྱར་ཚད་ཕོ་ལ་འཇུག་པའི་
ངེས་པ་མེད་དེ་དཔེར་ན། བླ་མ། སློབ་མ། གོང་མ། ལས་སྣེ་མོ། གྲོ་མ། བ་
མོ་ཞེས་དང་སྟོན་པ། ལས་བྱེད་པ། ཕྱུག་པོ་ཞེས་པ་ལ་སོགས་པ་ལྟ་བུའི་ཁྱད་
པར་ཤེས་པར་བྱ་རྒྱུ་ནི་གལ་ཆེའོ། །
དགག་སྒྲ། 
དྲི་བ། ཅི་ཞིག་ལ་དགག་སྒྲ་ཞེས་བརྗོད་དམ།
ལན། དགག་པའི་སྒྲ་མ་མི་མིན་མེད་བཞི་ནི་མིང་ཚིག་གི་ཐོག་
མཐའ་གང་རུང་དུ་སྦྱར་ཚེ་སྦྱར་ཡུལ་གྱི་དོན་དེ་མ་ཡིན་པའམ་མེད་པ་སྟོན་པས་
དེ་དག་ལ་དགག་སྒྲ་ཞེས་བརྗོད་དོ།
དྲི་བ། དགག་སྒྲའི་སྐབས་འདིར་རྩ་བ་ལས་གང་འདྲ་གསུངས་ཡོད་
དམ། དེར་འགྲེལ་དང་དེའི་ཐད་དུ་ལྗོན་དབང་ལས་གང་འདྲ་གསུངས་ཡོད་
དམ།
ལན། ༡ རྩ་བ་ལས། གང་མིང་བརྗོད་པའི་ཡ་མཐའ་ན།
སྟཱི་ལིངྒ་ཡི་སྒྲ་མེད་པ།
དེ་ལ་སྟཱི་ལིངྒ་སྦྱར་ན།
དགག་པའི་གནས་སུ་ཤེས་པར་བྱ།
ཞེས་གསུངས་ལ། ༢ དེར་འགྲེལ་ཚུལ་ནི་གང་ཡང་རུང་བའི་མིང་
བརྗོད་པའི་ཡ་མཐའ་སྟེ་ཐོག་མ་ན་སྰ་ཞེས་པ་བུད་མེད་(མོ་)དང་ལིངྒ་རྟགས་ཏེ་
མོ་རྟགས་ཀྱི་ཡི་གེ་གཙོ་བོ་མ་ཡིག་དང་ཞན་ལ་བསྟན་པའི་མི་མེད་མིན་སོགས་ཀྱི་
ཡི་གེ་སྒྲ་སྔར་མེད་པ་དེ་ལ་གསར་དུ་སྐྱི་ལིངྒ་སྟེ་མོ་རྟགས་ཀྱི་ཡི་གེ་སྦྱར་ན་སྦྱོར་
ཡུལ་གྱི་དོན་དེ་མ་ཡིན་པའམ་མེད་པར་སྟོན་པས་དགག་པའི་གནས་སུ་ཤེས་པར
བྱའོ། ཞེས་སོ། ༣ དེའི་ཐད་དུ་ལྗོན་དབང་ལས། མ་མི་མིན་མེད་དགག་སྒྲ་
སྟེ། མ་མི་ཐོག་མ་མིན་མེད་འཇུག ཅེས་གསུངས་སོ།
དྲི་བ།མ་མི་ཐོག་མ་དང་མིན་མེད་མཇུག་ཏུ་སྦྱར་བའི་དཔེར་བརྗོད་
བྲིས་དང་།
༤ ལན། ༡ ས་སྐྱ་ལེགས་བཤད་ལས། སྨྲས་ཤིང་བསྐུལ་བར་གྱུར་པ་
ན། དུད་འགྲོ་ལ་ཡང་གོ་བ་སྐྱེ། མ་བསྐུལ་གཞན་གྱིས་མ་སྨྲས་པར། བསམ་པ་
ཤེས་ན་མཁས་པ་ཡིན།
༢ ས་སྐྱ་ལེགས་བཤད་ལས། བསྟོད་པས་དགའ་བར་མི་འགྱུར་ལ།
སྨད་པས་མི་དགར་མི་འགྱུར་ཞིང་། རང་གི་ཡོན་ཏན་ལེགས་གནས་པ། སྐྱེ་བོ་
དམ་པའི་མཚན་ཉིད་ཡིན།
༣ ས་སྐྱ་ལེགས་པཤད་ལས། ཤེས་རབ་ལྡན་པས་ཉེས་པ་དག སེལ་
བར་ནུས་ཀྱི་བླུན་པོས་མིན། ནམ་མཁའ་ལྡིང་གིས་དུག་ཅན་སྦྲུལ། བསད་པར་
ནུས་ཀྱི་ཁྭ་ཏས་མིན། 
༤ ཤིང་གི་བསྟན་བཅོས་ལས། སློབ་སྦྱོང་དུས་ལ་གཡེལ་བ་དེས།
མཁས་འདོད་རེ་བ་འབྲས་མེད་ཡིན། མེ་ཏོག་སད་ཀྱིས་འཁྱེར་བ་ཡིས། ཤིང་
ལ་འབྲས་བུའི་རེ་བ་མེད། ཅེས་པ་ལྟ་བུའོ།
དྲི་བ། ལྗོན་དབང་ལས། མ་ནི་བར་གྱི་གསལ་བྱེད་ལའང་། ཞེས་
གསུངས་པའི་དོན་ཅི་ཡིན་ནམ།
ལན། དེའི་དོན་ནི་མ་ཡིག་ནི་དགག་སྒྲ་ཡིན་པ་མ་ཟད་མིང་ཚིག་
བར་གྱི་གསལ་བྱེད་ལའང་འཇུག་ཅེས་པའོ།
དྲི་བ། མ་ཡིག་བར་གྱི་གསལ་བྱེད་ཅེས་པའི་གོ་དོན་དང་དཔེར་བརྗོད་
བྲིས་དང་།
ལན། ༡ གོ་དོན་ནི་མ་ཡིག་དེ་མིང་ཚིག་གོང་འོག་གཉིས་ཀྱི་བར་
དུ་སྦྱར་བས་རིགས་གཉིས་འདྲེས་པ་ལྟ་བུའི་དོན་གསལ་བར་བསྟན་པས་མ་ནི་
བར་གྱི་གསལ་བྱེད་ཟེར། ༢ དཔེར་ན། ལ་མ་ཀླུང༌། ར་མ་ལུག གངས་མ་
ཆར། རི་མ་འདབ། ས་མ་འབྲོག རྒྱ་མ་བོད། ཚུགས་མ་འཁྱུག གཞས་མ་
གཏམ། རྟ་མ་རྟེའུ། གླུ་མ་རྣམ་ཐར། ཇ་མ་ཆུ་སོགས་ནི་གོང་འོག་གཉིས་ཀ་སོ་
སོར་མ་ཡིན་པ་དེ་གཉིས་ཕན་ཚུན་འདྲེས་བསྡད་པ་ལྟ་བུའི་དོན་སྟོན་པའོ།
དྲི་བ། མ་དང་མི་ཡིག་གཉིས་གོ་བ་ཉིས་འགྲོ་མར་འགྲོ་ཚུལ་དཔེར་
བརྗོད་བྲིས་དང་།
ལན། དགེ་རྒན་ཆེན་མོ་བ་དུང་དཀར་རིན་པོ་ཆེའི་སུམ་འགྲེལ་
ལས། དྲི་བཟང་འདི་ནི་ཙན་དན་དྲི་མ་ཡིན། ཞིམ་མངར་ཅན་འདི་ཤིང་ཏོག་
རོ་མ་ཡིན། སྐྱེ་བོ་གང་ཞིག་མི་ཡི་ཐ་མ་ཡིན། རྣོ་ངར་མེད་པའི་རལ་གྲིས་མི་
གསོད་དོ། ལྟ་བུའོ། 
ཁ། གདམས་ངག་བརྗོད་པས་མཇུག་བསྡུ་བའི་སྐོར།
དྲི་བ། སི་ཏུའི་ཞལ་ལུང་དུ་གདམས་ངག་བརྗོད་པས་མཇུག་བསྡུ་བ་ལ་

ལན། དེ་ལ་ས་བཅད་བཞི་གསུངས་ཡོད་དེ། ༡ ཚིགས་བཅད་
འགྲོལ་ཚུལ་ལ་འདོམས་པ། ༢ ཉན་པ་པོ་སྤྲོ་བ་སྲིང་པའི་སྒོ་ནས་འདོམས་པ།
༣ བསླབ་ཚུལ་གོ་རིམ་ལ་འདོམས་པ། ༤ གདམས་ངག་སྣོད་རུང་ལ་བསྟན་
དགོས་པར་འདོམས་པའོ།
དྲི་བ། དང་པོ་ཚིགས་བཅད་འགྲོལ་ཚུལ་ལ་འདོམས་པར་རྩ་བ་ལས་
གང་འདྲ་གསུངས་ཡོད་དམ། 
ལན། རྩ་བ་ལས། ཚིགས་སུ་བཅད་པའི་མཚམས་སྦྱོར་རྣམས།
ཅུང་ཟད་བསྡུས་པ་ཡོད་ན་ཡང་། དེ་ནི་དེ་བཞིན་སྦྱར་བར་བྱ། ཞེས་གསུངས་
སོ། ”
དྲི་བ། གཉིས་པ། ཉན་པ་པོ་སྤྲོ་བ་སྲིང་པའི་སྒོ་ནས་འདོམས་པ་ལ་དོན་
ག་ཚོད་གསུངས་ཡོད་དམ། གང་དང་གང་ཡིན་ནམ།
ལན། དེ་ལ་དོན་གསུམ་གསུངས་ཡོད་དེ། ༡ རྗེས་འཇུག་མེད་དུ་
མི་རུང་བསྟན་པ། ༢ རྗེས་འཇུག་ཤེས་པའི་དགོས་པ་བསྟན་པ། ༣ དེ་དོན་
ལ་དབབ་པའི་ཚུལ་བསྟན་པའོ། 
དྲི་བ། ནང་གསེས་དང་པོ་རྗེས་འཇུག་མེད་དུ་མི་རུང་བསྟན་པར་རྩ་
བ་ལས་གང་འདྲ་གསུངས་ཡོད་དམ།
ལན། རྩ་བ་ལས། སྔོན་འཇུག་ཡོད་དམ་མེད་ཀྱང་རུང་། མིང་
གཞིའི་ཡི་གེ་གང་ཡིན་ལ། ཉིས་འབྲེལ་ཡོད་དམ་གསུམ་འབྲེལ་ཡོད། ཨཱ་ལི་
བཞི་ལས་གང་ལྡན་ཡང༌། རྗེས་འཇུག་བཅུ་པོ་མ་ཞུགས་ན། མིང་གཞན་སྦྱོར་
བ་ཡོད་མི་སྲིད། ཅེས་གསུངས།
དྲི་བ། ནང་གསེས་གཉིས་པ་རྗེས་འཇུག་ཤེས་པའི་དགོས་པ་བསྟན་པར་
རྩ་བ་ལས་གང་འདྲ་གསུངས་ཡོད་དམ། 
ལན། རྩ་བ་ལས། རྗེས་འཇུག་བཅུ་ཡི་དོན་ཤེས་ན། འདྲི་དང་
ཀློག་དང་བཤད་རྣམས་ཀྱི། མཚམས་སྦྱོར་སྒྲ་ལ་ཐོགས་མེད་ཅིང་། འབྲེལ་བ་
སྨྲ་བའི་མཆོག་ཏུ་འགྱུར། གཞན་ཡང་རྗེས་འཇུག་ཤེས་པ་ཡིས། དོན་གྱི་སྦྱོར་
བ་མ་མཐོང་ཡང་། དོན་དང་མཐུན་པའི་སྦྱོར་བ་ཤེས། ཞེས་གསུངས་སོ།
དྲི་བ། ནང་གསེས་གསུམ་པ་དེ་དོན་ལ་དབབ་པའི་ཚུལ་བསྟན་པར་རྩ་
བ་ལས་གང་འདྲ་གསུངས་ཡོད་དམ། 
ལན། རྩ་བ་ལས། རྗེས་འཇུག་སྦྱོར་བ་མཁས་པ་ན། ལུང་གི་དོན་
དང་སྦྱོར་བ་དང་། བླ་མའི་མན་ངག་གསུམ་སྦྱར་ནས། དོན་གྱི་ཐོག་ཏུ་དབབ་
པར་བྱ། ཞེས་གསུངས་ལ།
གོང་གསལ་གསུམ་ནི་ལུང་རིགས་གཉིས་དང་བླ་མའི་མན་ངག་གསུམ་
ཟེར་བོས་ཞིབ་ཕྲ་སི་ཏུའི་ཞལ་ལུང་ཤོག་གྲངས་༣༩ ལ་གཟིགས།
དྲི་བ། གསུམ་པ་བསླབ་ཚུལ་གོ་རིམ་འདོམས་པར་སུམ་ཅུ་པའི་རྩ་བ་
ལས་གང་འདྲ་གསུངས་ཡོད་དམ།
ལན། རྩ་བ་ལས། བསླབ་ལ་བརྩོན་པའི་གང་ཟག་གིས། དང་
པོར་ང་རོ་རྣམས་ལ་སྦྱངས། སྔོན་འཇུག་མིང་གཞི་རྗེས་འཇུག་གསུམ། ཀློག་གི་
ཆེད་དུ་བསླབ་པ་ཡིན། རྗེས་འཇུག་བཞི་ཡི་སྦྱོར་བ་ནི། མཉན་བསམ་བསྟན་
པའི་དོན་དུ་སྦྱར། ཡན་ལག་དེ་དག་མཐུ་ཡིས་ནི། འབྲས་བུའི་ཆེད་དུ་དོན་ལ་
དབབ། བསླབ་པའི་རིམ་པ་འདི་ཡིས་ནི། གང་ཞིག་འབད་པ་ཆུང་ངུས་ཀྱང་།
ཤེས་རབ་མྱུར་དུ་གྲོལ་བར་འགྱུར། དེ་ཕྱིར་དང་པོར་འདི་ཉིད་བསླབ། དེ་
ནས་རྒྱས་པའང་མཉན་བྱས་ཏེ། བསླབ་པ་གང་ལ་དད་པ་ཡི། གཞུང་ཉིད་བླ་
མ་དག་ལས་མཉན། ཞེས་གསུངས་ལ། གོང་གསལ་རྗེས་འཇུག་བཞི་ཡི་སྦྱོར་བ་
ནི་རྗེས་འཇུག་གི་བྱེད་པ་བཞི་ཡི་སྦྱོར་བ་ལ་ཟེར་བས། དེ་བཞི་ནི་སྔོན་འཇུག་
ཀྱང་དེའི་ཁོངས་སུ་འདུ་བས་རྗེས་འཇུག་བཅུ་པོ་རྣམས་འཆད་འགྱུར་རྟགས་
འཇུག་ལྟར། ༡ མིང་གཞི་གང་ལ་འཇུག་པ། ༢ རྗེས་འཇུག་གང་གིས་
འཇུག་པ། ༣ ཚུལ་ཇི་ལྟར་འཇུག་པ། ༤ དགོས་པ་ཅིའི་ཕྱིར་པ་བཅས་སོ།
དྲི་བ། བཞི་པ། གདམས་ངག་སྣོད་རུང་ལ་བསྟན་དགོས་པར་འདོམས་
པར་རྩ་བ་ལས་གང་འདྲ་གསུངས་ཡོད་དམ། དེར་འགྲེལ་དང༌།། ལ་ཕྱི་
ལན། རྩ་བ་ལས། སློབ་དཔོན་དེ་ཉིད་དུ་འཛིན་ཅིང་། ལེ་ལོ་
ཐ་ཚན་ཟོ་བཟང་དད་པ་ལ་བརྟེན་པ། སྐྱེས་བུ་དེས་ནི་
མྱུར་རྟོགས་ཏེ། དེ་ལ་དུས་སུ་འདོམས་པར་བྱ། ཅིག་ཤོས་དེ་ལས་ལྡོག་པའོ།
ཞེས་གསུངས་ལ་དེར་འགྲེལ་ཚུལ་ནི་གདམས་ངག་བསྟན་པའི་སྣོད་རུང་གི་
གདུལ་བྱ་ནི་གདམས་པ་སྟོན་མཁན་གྱི་སློབ་དཔོན་དེ་ཉིད་རང་ལ་བླང་དོར་གྱི
གནས་ཕྱིན་ཅི་མ་ལོག་པར་སྟོན་པའི་སློབ་དཔོན་ཉིད་དུ་འཛིན་ཅིང་གུས་པ་ཆེན
པོ་དང་བཅས་ཏེ་བཀའ་དྲིན་གསོ་བ་དང་བསླབ་གནས་ལ་སློབ་པའི་འགལ་རྐྱེན་
དང་བྲལ་ཞིང་མཐུན་རྐྱེན་ཚང་བ་ཞིག་དགོས་པས་འགལ་རྐྱེན་ཀྱང་ཤིན་ཏུ་མང་
མོད་འོན་ཀྱང་འགལ་རྐྱེན་གྱི་གཙོ་བོ་ནི། བཅོམ་ལྡན་འདས་ཀྱིས། གང་ལ་ལེ་
ལོ་གཅིག་ཡོད་པ། དེ་ལ་ཆོས་ཀུན་མེད་པ་ཡིན། ཞེས་གསུངས་པ་ལྟར། དེང་
བྱ་སང་བྱའི་ངང་དུ་ཕྱི་བཤོལ་བའི་སྙོམ་ལས་དང་བྱ་བ་ངན་པ་ལ་ཞེན་པ་དང་
བསླབ་བྱའི་གནས་ལ་ཞུམ་ཞིང་སྒྱིད་ལུགས་པའི་ལེ་ལོ་གསུམ་གཙོ་བོ་ཡིན་པས་དེ་
གསུམ་གྱི་དབང་གིས་ཡིད་གཞན་དང་གཞན་དུ་གཡེང་བ་རྣམ་པར་སྤངས་ཤིང་
མཐུན་རྐྱེན་བསླབ་བྱའི་གནས་ལ་མཆོག་ཏུ་དད་པའི་གུས་སྦྱོར་དང་གཏན་དུ་
འགྲུས་པར་བྱེད་པའི་རྟག་སྦྱོར་གྱི་བརྩོན་འགྲུས་གཉིས་དང་ལྡན་པ། ཟོ་བཟང་
སྟེ་ཟོ་ནི་ཁམས་སམ་རང་བཞིན་གྱི་དོན་ཡིན་པས། རང་བཞིན་བཟང་བ་སྤྱིར་
དཀོན་མཆོག་དང་ལས་འབྲས་ཀྱི་གནས་ལ་དད་ཅིང་ཁྱད་པར་གང་བསླབ་པར་
བྱ་བའི་ཆོས་དང་སློབ་དཔོན་ལ་དད་པ་ལ་བརྟེན་པ་སྟེ་དེ་ལྟ་བུའི་མཚན་ཉིད་
གསུམ་ལྡན་གྱི་སྐྱེས་བུ་དེས་ནི་བསླབ་བྱའི་གནས་གང་ཡིན་མྱུར་དུ་རྟོགས་པར་
གྱུར་ཏེ་དེ་ལྟ་བུ་ལ་ནི་སྐབས་སུ་བབ་ཅིང་དོན་དུ་གཉེར་བའི་དུས་སུ་ངེས་པར་
འདོམས་པར་བྱ་ཞིང་། ཅིག་ཤོས་དེ་ལས་ལྡོག་པ་སློབ་དཔོན་དང་། ཆོས་ལ་མ་
གུས་པ། ལེ་ལོ་གསུམ་གྱི་གཡེང་བ་ཅན་རང་བཞིན་ངན་ཞིང་
་དད་པ་དང་མི་ལྡན་པ་དེ་ལ་རེ་ཞིག་འདོམས་པར་བྱ་བ་མ་ཡིན་ཀྱང་འདུས་བྱས་སོ་ན་མི་གནས་
པས་ཕྱིས་ནས་དོན་དུ་གཉེར་ཞིང་འདུན་པར་གྱུར་ན་ལེགས་པར་འདོམས་པར་
ཡང་བྱའོ། ཞེས་གསུངས་པ་ལྟར་རོ། 
ཞར་བྱུང་ཆིག་ཕྲད་ཞིང་སོགས་སྦྱོར་ཚུལ་དང་འ་མཐའ་འདོར་ལེན་བྱེད་ཚུལ་སྐོར།
དྲི་བ། ཚིག་ཕྲད་ཞིང་སོགས་སྦྱོར་ཚུལ་ལྗོན་དབང་ལས་གང་འདྲ་
གསུངས་ཡོད་དམ།
ལན། ལྗོན་དབང་ལས། ཚིག་ཕྲད་ཞིང་སོགས་ང་ན་མ། འ་དང་
ར་ལ་མཐའ་མེད་མཐར། ཞིང་ཞེས་ཞེའོ་ཞེ་ན་ཞིག ག་ད་བ་དང་ད་དྲག་
མཐར། ཅིང་ཅེས་ཅེའོ་ཅེ་ན་ཅིག ས་མཐར་དམིགས་བསལ་ཞེས་མ་གཏོགས།
ཤིང་ཤིག་ཤེའོ་ཤེ་ན་འཐོབ། ཅེས་གསུངས་སོ།
དྲི་བ། ཚིག་ཕྲད་ཞིང་སོགས་དོན་གང་དག་ལ་འཇུག་གམ།
ལན། ༡. ཞིང་ཅིང་སོགས་བཅུ་བཞི་བོ་ནི་རང་རང་གི་འཇུག་པ་
རྣམ་པ་གཅིག་མཚུངས་མ་ཡིན་ཏེ་ཞིང་ཅིང་ཤིང་གསུམ་ནི་ཕྱོགས་མཚུངས་ཀྱི་
ཆོས་གཉིས་སྡུད་པ་ལ་འཇུག་དཔེར་ན། མཐོ་ཞིང་སྦམ། བརྗིད་ཅིང་མཛེས།
ཡངས་ཞིང་ཅིང་ཤིང་མཚམས་སྦྱོར་བའི་ལྷག་
བཅས་ལ་འཇུག་པ་དཔེར་ན། བརྩད་ཅིང་གོ། མིག་ཕྱེ་ཞིང་བལྟས། ནང་དུ་
སོང་ཞིང་ཟས་བཟོས། བྲིས་ཤིང་བསྐུར་ལྟ་བུ་སྟེ་འདི་དང་གོང་གཉིས་མི་གཅིག་
ས་ནི། ནས་དང་སྟེ་དེ་ཏེ་སྦྱོར་རུང་མིན་གྱིས་འབྱེད།
༢. ཞེས་ཅེས་གཉིས་ནི་མིང་དོན་གསལ་བྱེད་ལ་འཇུག་པ་དཔེར་ན།
གནས་བསྟོད་ཅེས་པའི་དཔེ་ཆ། སུམ་ཅུ་བ་ཞེས་པའི་གཞུང་། ཆུ་འཛིན་ཅེས་
པ་སྤྲིན་ལྟ་བུའོ།
༣. ཞེའོ། ཅེའོ། ཤེའོ་གསུམ་ནི་ཚིག་གི་མཇུག་སྡུད་པར་འཇུག་པ་
དཔེར་ན། འཚོ་བ་བཟང་ཞེའོ། དཀའ་ཁག་མེང་ཅེའོ། འགྲིག་ལམ་སྲུངས་
ཤེའོ་ལྟ་བུའོ།
༤ ཞེ་ན་ཅེ་ན་ཤེ་ན་གསུམ་ནི་དོགས་གཅོད་ཀྱི་དྲི་བ་ལ་འཇུག་དཔེར་
ན། ཧ་གོ་ཞེ་ན་ཅུང་ཙམ་གོ། ཡིན་མིན་བརྩད་ཅེ་ན་བརྩད། ཡིད་ལ་ངེས་ཤེ་
ན་ངེས་སོ་ལྟ་བུ་སྟེ་འདི་དང་དྲི་བ་གཉིས་མི་འདྲ་ས་ནི་དྲི་བ་ལ་ལན་འདེབས་
དགོས་པའི་ངེས་པ་མེད་ཀྱང་འདི་ལ་འདྲི་བ་པོ་རང་གིས་ངེས་པར་དུ་ལན་
འདེབས་དགོས་སོ།
༥. ཞིག་ཅིག་ཤིག་གསུམ་ནི། སྐུལ་པ་ལ་འཇུག་པ་དཔེར་ན།
སོང་ཞིག གྲོགས་པོར་སྤྲོད་ཅིག བཞུགས་ཤིག་ལྟ་བུ་དང་།   སྨོན་པའམ་
མོ་པ་སྟོན་པ་ལ་འཇུག་པ་དཔེར་ན། ཁ་སེམས་མཐུན་པར་གྱུར་ཅིག་གུ། ན་ཚ་
དང་རྐྱེན་ངན་མ་འབྱུང་ཞིག་ལྟ་བུ་དང་། ངོས་བཟུང་ནི་དཔེར་ན། རྒྱ་
མ་ཞིག་བཟུང་། སྣོད་ཅིག གྲོ་ནས་ཤིག་ཉོ་ལྟ་བུ་དང་།  གདམས་ངག་
སྟོན་པ་ལ་འཇུག་པ་དཔེར་ན། རང་གིས་དམའ་ས་བཟུང་ཞིག གཡེང་བ་མ་
བྱེད་ཅིག་ལྟ་བུའོ།
དྲི་བ། ལྗོན་དབང་ལས། འོན་ཀྱང་ཁ་ཅིག་ལྷན་ཅིག་སོགས། མིང་གི་
ཆ་དང་མ་ནོར་གཅེས། ཞེས་པའི་གོ་དོན་གང་ཡིན་ནམ།
ལན། ཞིང་སོགས་ཕྲད་བཅུ་བཞིའི་སྦྱོར་ཚུལ་གོང་ལྟར་ཡིན་ཡང་ཁ་
ཅིག་ཅེས་པ་དང་ལྷན་ཅིག་ཅེས་པ་དང་། ཆབས་ཅིག སྐད་ཅིག ཅིག་ཅར་ལྟ་
བུ་མིང་གི་ཆ་ཤས་སུ་གྱུར་བ་ཡིན་པས་དེ་རྣམས་དང་མ་ནོར་བར་གཅེས་པར་
ཟུངས་ཤིག ཅེས་པའི་དོན་ནོ། 
དྲི་བ། “ལྗོན་དབང་ལས། ས་མཐར་དམིགས་བསལ་ཞེས་མ་གཏོགས།
ཤིང་ཤིག་ཤེའོ་ཤེ་ན་འཐོབ།” ཅེས་པའི་ས་མཐར་དམིགས་བསལ་ཞེས་འབྲི་
དགོས་དོན་གང་ཡིན་ནམ།
ལན། སྔོན་གྱི་འབྲི་སྲོལ་ལྟར་ན་རྗེས་འཇུག་ས་མཐར་ཤེས་ཞེས་
སྦྱར་དགོས་ཀྱང་དུས་ཕྱིས་སུ་མཁས་དབང་དག་གིས་ཤེས་ཞེས་པའི་ཕྲད་འདི་བློ་
རིག་ཤེས་གསུམ་གྱི་ཤེས་དང་འཁྲུལ་ནོར་མི་ཡོང་བའི་ཕྱིར་ས་མཐར་དམིགས་
བསལ་ཞེས་སྦྱོར་བའོ། དཔེར་ན། རྣ་བས་ཐོས་ཤེས་འབྲི་རྒྱུ་མེད་པར་རྣ་བས་
ཐོས་ཞེས་འབྲི་དགོས་པའོ།
དྲི་བ། ལྗོན་དབང་ལས། རྐྱང་པ་འཕུལ་ལ་འ་མཐའ་དགོས། ཞེས་
པའི་དོན་གང་ཡིན་ནམ། 
ལན། དབྱངས་བཞི་དང་ར་ལ་ས་ཡི་མགོ་ཅན་ཡ་ར་ལ་ཝ་བཞིའི་
འདོགས་ཅན་མེད་པའི་རྐྱང་པའི་ཡི་གེ་རྣམས་ལ་འཕུལ་ཏེ་སྔོན་འཇུག་གང་རུང་
ཞིག་ཡོད་པ་ལ་འ་མཐའ་ངེས་པར་སྦྱོར་དགོས་ཞེས་པའི་དོན་ཏེ་དཔེར་ན།
དགའ། དམའ། མངའ་ལྟ་བུའི་རྐྱང་འཕུལ་རྣམས་ལ་འ་མཐའ་དེ་ངེས་པར་དུ་
མ་སྦྱར་ན་སྔོན་འཇུག་དེ་མིང་གཞིར་འཁྲུལ་བ་དང་ཡང་ན་མིང་གཞི་དེ་རྗེས་
འཇུག་ཏུ་འཁྲུལ་ཉེན་ཆེ་བའི་རྒྱུ་མཚན་གྱིས་སོ། །
དྲི་བ། ལྗོན་དབང་ལས། གུག་ཀྱེད་བརྩེགས་འདོགས་ཅན་ལ་སྤོངས།
ཞེས་པའི་དོན་གང་ཡིན་ནམ། 
ལན། གུག་ཅེས་པ་གི་གུ་དང་ཞབས་ཀྱུ་གཉིས་དང་ཀྱེད་ཅེས་པ་
འགྲེང་བུ་དང་ན་རོ་གཉིས་དང་བརྩེགས་ཞེས་པ་ར་ལ་ས་གསུམ་གྱི་མགོ་ཅན་
དང་འདོགས་ཞེས་པ་ཡ་ར་ལ་ཝའི་སྨད་འདོགས་ཅན་གང་རུང་ལྡན་པའི་མིང་
གཞིར་སྔོན་འཇུག་ཡོད་དམ་མེད་ཀྱང་རུང་རྗེས་འཇུག་འ་མཐའ་སྤོངས་བ་སྟེ་
སྦྱར་མི་དགོས་ཞེས་པའོ་དཔེར་ན། འདི། མགུ། དགེ། རྐ། ལྔ། སྣ། རྒྱ།
དགྲ། ཀླུ་ལྟ་བུ་རྣམས་ལ་དོན་ཐོབ་ཏུ་འ་མཐའ་ཡོད་ཀྱང་དེ་དག་གི་འ་མཐའ་
བསྡུས་རུང་འཁྲུལ་གཞི་མེད་པར་བརྟེན་སྐད་གསར་བཅད་ཀྱི་སྐབས་སུ་དེ་དག་
གི་འ་མཐའ་རྣམས་ཡི་གེ་ཟོར་ཡང་བའི་ཆེད་བསྡུས་ཏེ་དངོས་སུ་སྦྱོར་མི་དགོས་
པར་བྱས་སོ། །
དྲི་བ། ལེགས་བཤད་ལྗོན་དབང་གི་གཞུང་འདིའི་མཇུག་གི་དོན་བསྡུ་
སྐབས་གང་འདྲ་གསུངས་ཡོད་དམ། དེར་འགྲེལ་དང་། ་
ལན། ལེགས་བཤད་ལྗོན་དབང་གི་གཞུང་འདིའི་མཇུག་གི་དོན་
བསྡུ་སྐབས་སུ་ཚིགས་གི་ལོ་མས་མ་བསྒྲིབས་ཤིང་། དོན་གྱི་འབྲས་བུ་གཡུར་ཟ་
བའི། ལེགས་བཤད་ལྗོན་པའི་དབང་པོ་འདི། དབྱངས་ཅན་གྲུབ་པའི་རྡོ་རྗེས་
སྤེལ། ཞེས་གསུངས་ལ། དེར་འགྲེལ་ཚུལ་ནི་མཁས་མཆོག་ཐུ་མིས་མཛད་པའི་
བོད་སྐད་ལ་ཉེ་བར་མཁོ་བའི་སུམ་ཅུ་པའི་དགོངས་དོན་གསར་བུ་རྣམས་ཀྱིས་
རྟོགས་སླ་བའི་ཕྱིར་དགོས་མེད་ཚིག་གི་ལོ་མས་མ་བསྒྲིབས་ཤིང༌། དགོས་ངེས་
དོན་གྱི་སྙིང་པོ་གསལ་བར་སྟོན་པའི་བཅུད་ལྡན་རོ་བརྒྱའི་འབྲས་བུ་གཡུར་དུ་ཟ་
བ་སྟེ་འབྲས་བཟང་དུད་པའི་ལེགས་བཤད་ཡོན་ཏན་གྱི་ཚོགས་འབད་མེད་དུ་
སྟེར་བའི་ལྗོན་པའི་དབང་པོ་སྟེ་དཔག་བསམ་ཤིང་གི་གཟུགས་སུ་བཀོད་པ་
འདིའི་མཛད་པ་པོ་བརྡ་སྤྲོད་ཀུན་བཤད་ཀྱི་མིང་ཅན་དབྱངས་ཅན་གྲུབ་པའི་རྡོ་
རྗེས་གཞན་ལ་ལྷག་བསམ་བཟང་པོས་སྤེལ་བའོ། ཞེས་སོ།
བརྡ་སྤྲོད་སྨྲ་མཁས་ཀྱི་ཞལ་ལུང་ཡི་གེའི་བཤད་པ་དང་སུམ་རྟགས་ཀྱི་དྲི་
བ་དྲིས་ལན་རང་མཉམ་བློ་གསར་གཞོན་ནུའི་ཉེར་མཁོ་ཞེས་བྱ་བ་ལས་བརྡ་སྤྲོད་
སུམ་ཅུ་པའི་སྐོར་མདོ་ཙམ་བཤད་ཟིན་ཏོ།
སྨྲས་པ།
རྩ་བ་ཏྲི་ཤད་དཔག་བསམ་སྡོང་པོ་ལ།
་རིམ་འབྱོན་དྲན་དབང་རྣམས་ཀྱིས་འགྲེལ་འདབ་གཡོ།
ལེགས་བཤད་ལྗོན་དབང་སྙིང་པོའི་འབྲས་བུ་སྨིན།
བཤད་སྦྱར་བཅུད་སྟེར་བློ་གསར་རིག་སྟོབས་རྒྱས། ཞེས་པ་ནི་
གསོའི་བར་སྐབས་ཀྱི་ཚིགས་སུ་བཅད་པའོ།


དྲི་བ། བརྡ་སྤྲོད་རྟགས་ཀྱི་འཇུག་པའི་གཞུང་ལ་བསླབ་པའི་དགོས་པ་
གང་ཡིན་ནམ།
ལན། བྱ་ཚིག་གི་ཚོགས་ལ་རྨོངས་པ་སེལ་ཕྱིར་བསླབ་པ་ཡིན་ནོ།
དྲི་བ། རྟགས་འཇུག་ཅེས་པའི་དོན་གང་ཡིན་ནམ།
ལན།དེ་ཡང་གསལ་བྱེད་ཀྱི་ཡི་གེར་ཕོ་མོ་མ་ནིང་གི་རྟགས་ཀྱི་ཁྱད་
པར་ལས་རྗོད་བྱེད་ཀྱི་སྒྲ་དང་བརྗོད་བྱའི་དོན་ལ་འཇུག་པའི་རིམ་པ་མི་འདྲ་
བའི་ཚུལ་གསལ་བར་བྱེད་པའི་གཞུང་ལ་རྟགས་འཇུག་ཅེས་བརྗོད་དོ། ཡང་ན་
ཡི་གེ་ཕོ་མོ་མ་ནིང་གི་རྟགས་ཀྱི་འཇུག་ཚུལ་རྒྱས་པར་སྟོན་པས་ན་བརྗོད་བྱའི་སྒོ་
ནས་རྟགས་འཇུག་ཅེས་བཏགས་སོ།
ལན། རྟགས་འཇུག་སྐབས་འདིར་མཚན་དོན་སྨོས་པའི་དབང་དུ་
བཏང་ན་མཚན་དོན་གང་འདྲ་རེད་དམ།
དྲི་བ། མཚན་དོན་ནི་རྒྱ་གར་སྐད་དུ། བྱཱ་ཀ་ར་ཎ་ལིངྒ་ཨ་བ་ཏཱ་ར་ནཱ་མ།
བོད་སྐད་དུ་ལུང་སྟོན་ས་རྟགས་ཀྱི་འཇུག་པ་ཞེས་བྱ་བ། ལུང་སྟོན་པ་དང་
རྟགས་ཀྱི་འཇུག་པ་ཞེས་བྱ་བ་ཞེས་པ་གསུམ་གྱི་དོན་གོང་དུ་སྨྲས་ཟིན།
དྲི་བ། རྟགས་ཀྱི་འཇུག་པའི་སྐབས་འདིར་འགྱུར་ཕྱག་འདོད་པའི་
དབང་དུ་བྱས་ན་འགྱུར་ཕྱག་སྨོས་ཚུལ་གང་འདྲ་རེད་དམ།
ལན། འགྱུར་ཕྱག་སྨོས་ཚུལ་ནི་བྱཱ་ཀ་ར་ཎའི་དབང་ཕྱུག་ལ་ཕྱག་
འཚལ་ལོ་ཞེས་སོ།
དྲི་བ། སུམ་རྟགས་གཉིས་སུ་འགྱུར་ཕྱག་མི་འདོད་པའི་མཁས་དབང་སུ་
ཡིན་ནམ།
ལན། མཁས་དབང་ཨ་ལག་ཤ་ངག་དབང་བསྟན་དར་དང་གསེར་
ཏོག་སྐུ་ཕྲེང་ལྔ་པ་བློ་བཟང་ཚུལ་ཁྲིམས་རྒྱ་མཚོ་ཡིན་ནོ། སུམ་རྟགས་གཉིས་སུ་
འགྱུར་ཕྱག་མི་འདོད་པ་ནི་དང་པོའི་སློབ་དཔོན་ཐོན་མིས་བོད་སྐད་དུ་བརྩམས་
ཤིང་། ལོ་ཙཱ་བ་དག་གིས་བོད་སྐད་ལས་བོད་སྐད་དུ་བསྒྱུར་བ་མི་སྲིད་པའི་ཕྱིར་
དང་ཐོན་མིའི་སྔོན་དུ་ལོ་ཙཱ་བའི་མིང་ཡང་མེད་པའི་ཕྱིར་འགྱུར་ཕྱག་ཅེས་པའི་
ལསས་བཅད་མི་བཀྲམ་པའོ། 
དྲི་བ། རྟགས་འཇུག་སྐབས་འདིར་མཆོད་བརྗོད་སྨོས་པའི་དབང་དུ་
བྱས་ན་མཆོད་བརྗོད་བྱེད་ཚུལ་གང་འདྲ་རེད་དམ། དེར་འགྲེལ་དང་།
ལན། ༡. མཆོད་བརྗོད་ནི་སྨྲ་བའི་སྐྱེས་མཆོག་སྨྲ་བའི་རྒྱལ་
ཐམས་ཅད་མཁྱེན་ལ་ཕྱག་འཚལ་ལོ་ཞེས་དང་། ༢. དེར་འགྲེལ་ཚུལ་ནི་ལུང་
ཆོས་ཀྱི་ཚུལ་སྨྲ་བའི་སྐྱེས་བུ་མཆོག་ཏུ་གྱུར་ཅིང་རྟོགས་པའི་ཆོས་ཀྱི་ཟབ་དོན་སྨྲ་
པའི་དབང་ཕྱུག་ཀུན་གྱི་ནང་ནས་ཆོས་ཀྱི་རྒྱལ་པོ་ཆེན་པོ་ཤེས་བྱ་ཇི་ལྟ་བ་དང་ཇི་
སྙེད་པའི་ཆོས་ཐམས་ཅད་མཁྱེན་ཅིང་གཟིགས་པའི་སངས་རྒྱས་བཅོམ་ལྡན་
འདས་ལ་ཕྱག་འཚལ་ལོ། ཞེས་སོ། ཇི་ལྟ་བ་ནི་སྟོང་ཉིད་ཀྱི་དོན་དང་ཇི་སྙེད་པ་
ནི་ཟབ་ཅིང་རྒྱས་པའི་དོན་དུ་འགྲེལ་བས་ཆོག 
དྲི་བ། རྟགས་འཇུག་པར་རྩོམ་པར་དམ་བཅའ་བ་མ་གསུངས་པའི་རྒྱུ་
མཚན་གང་ཡིན་ནམ།
ལན། གསེར་ཏོག་སུམ་རྟགས་འགྲེལ་པ་རུ། འདིར་རྩོམ་པར་དམ་
བཅའ་བ་མ་གསུངས་པ་ནི་རྩ་བ་སུམ་ཅུ་པར་དམ་བཅས་པས་ཡན་ལག་གི་
བསྟན་བཅོས་ཕྱི་མ་བདུན་འཕྲོས་དོན་ཡིན་པའི་གནས་ཀྱིས་སོ། ཞེས་གསུངས།
དྲི་བ། མཁས་དབང་གང་གིས་རྟགས་འཇུག་པར་མཆོད་བརྗོད་དང་
རྩོམ་པར་དམ་བཅའ་བ་མ་མཛད་པ་ཡིན་ནམ། རྒྱུ་མཚན་གང་ཡིན་ནམ།
ལན།༡.མཁས་དབང་སི་ཏུས་རྟགས་འཇུག་སྐབས་འདིར་མཆོད་
བརྗོད་དང་རྩོམ་པར་དམ་བཅའ་བ་མ་མཛད་ལ། ༢. དེ་ལྟར་མ་མཛད་པའི་རྒྱུ་
མཚན་ནི་སུམ་ཅུ་པར་མཆོད་བརྗོད་དང་རྩོམ་པར་དམ་བཅའ་བ་མཛད་ནས་
རྟགས་འཇུག་སོགས་གཞུང་གཞན་བདུན་གའི་ཐུན་མོང་བ་ཡིན་ཞིང་ཞེས་
གསུངས་སོ།



དྲི་བ། མཁས་དབང་སི་ཏུས་རྟགས་ཀྱི་འཇུག་པའི་གཞུང་འདི་ལ་རྩ་
བའི་ས་བཅད་ག་ཚོད་གསུངས་ཡོད་དམ། གང་དང་གང་ཡོན་ནམ།
ལན། མཁས་དབང་སི་ཏུས་རྟགས་འཇུག་གི་གཞུང་འདི་ལ་རྩ་བའི་
ས་བཅད་གསུམ་ཡོད་དེ། ༡. མིང་གཞི་ཡི་གེ་སྤྱིའི་རྟགས་ཀྱི་དབྱེ་བ་བཤད་པ།
༢. སྔོན་འཇུག་རྟགས་ཀྱི་འཇུག་པ་བཤད་པ། ༣. རྗེས་འཇུག་རྟགས་ཀྱི་འཇུག་
པ་བཤད་པའོ།
དྲི་བ། མིང་གཞི་ཡི་གེ་སྤྱིའི་རྟགས་ཀྱི་དབྱེ་བ་བཤད་པར། རྩ་བ་ལས་
གང་འདྲ་གསུངས་པ་དང་དེའི་ཐད་དུ་དཀའ་གསལ་ལས་གང་འདྲ་གསུངས་
ཡོད་དམ།
ལན། རྩ་བར། ཕོ་ཡི་ཡི་གེ་འབའ་ཞིག་ལ། སྡེ་པ་ཕྱེད་དང་བརྒྱད་
གནས་པའང་། སྡེ་ཚན་ལྔ་རུ་དྲིལ་བྱས་ནས། ཕོ་དང་མ་ནིང་མོ་དང་ནི། ཤིན་
ཏུ་མོ་དང་བཞི་བཞི་རུ། སྡེ་པ་བཞི་པ་ཡན་ཆད་དབྱེ། ལྷག་མ་བཅུ་བཞི་གནས་
པ་ལ། ཙ་སོགས་གསུམ་ནི་ཅ་སོགས་སྦྱར། ཝ་ནི་བ་དང་སྦྱར་བར་བྱ། ལྷག་མ་
དྲུག་ནི་མོ་རུ་སྦྱར། ར་ལ་ཧ་ནི་མོ་གཤམ་སྟེ། ཨ་ནི་མཚན་མེད་ཅེས་ཀྱང་བྱ།
ཞེས་གསུངས་པ་དང་། དེའི་ཐད་དུ། དཀའ་གསལ་ལས། སྤྱིར་ན་དབྱངས་
མོ་གསལ་བྱེད་ཕོ། དེ་ཕྱིར་ཀཱ་ལི་སུམ་ཅུ་པོ། ཕོ་ཡི་ཡི་གེ་འབའ་ཞིག་ལ། ནང་
གསེས་སྡེ་ཚན་ལྔར་དབྱེ་སྟེ། ཀ་ཅ་ཏ་པ་ཙ་རྣམས་ཕོ། ཁ་ཆ་ཐ་ཕ་ཚ་མ་ནིང་།
ག་ཇ་ད་བ་ཛ་ཝ་ཞ། ཟ་འ་ཡ་ཤ་ས་རྣམས་མོ། ང་ཉ་ན་མ་ཤིན་ཏུ་མོ། ར་ལ་ཧ་
ཨ་མོ་གཤམ་སྟེ། ཨ་ནི་མཚན་མེད་ཅེས་ཀྱང་བྱ། ཞེས་གསུངས་སོ།
དྲི་བ། སྤྱིར་བོད་ཀྱི་ཡི་གེ་ཕོ་མོ་གཉིས་སུ་ཕྱི་ཚུལ་གང་འདྲ་རེད་དམ།
དེ་ལྟར་ཕྱེ་དགོས་དོན་ཅི།
ལན། སྤྱིར་བོད་ཀྱི་ཡི་གེར་ཨི་སོགས་དབྱངས་བཞི་ནི་མོ་དང་ཀ་
སོགས་གསལ་བྱེད་སུམ་ཅུ་ནི་ཕོ་རུ་ཕྱེ་བ་ཡིན། དེ་ལྟར་ཕྱེ་དགོས་དོན་ནི་
དབྱངས་ཡིག་མཚོན་བྱེད་ཨི་ཨུ་ཨེ་ཨོ་བཞི་ནི་ཤེས་རབ་ཀྱི་རང་བཞིན་མོ་དང་ཀ་
ནས་ཨའི་མཐར་ཐུག་པའི་གསལ་བྱེད་སུམ་ཅུ་རྣམས་ནི་ཐབས་ཀྱི་རང་བཞིན་
ཕོར་ཤེས་པར་བྱའོ།
དྲི་བ། རྟགས་ཀྱི་འཇུག་པའི་རྩ་ཚིག་ཏུ་ཇི་ལྟར་བཤད་པ་བཞིན་མིང་
གཞི་ཡི་གེ་སུམ་ཅུ་ཐམ་པ་སྡེ་པ་ཕྱེད་དང་བཅས་བརྒྱད་ལ་གནས་པ་དེ་སྡེ་ཚན་
ལྔའི་རྟགས་སུ་དྲིལ་ཚུལ་གང་འདྲ་རེད་དམ། དེ་ལྟར་དྲིལ་དགོས་དོན་ཅི།
ལན། ༡. སྡེ་ཚན་ལྔའི་རྟགས་སུ་དྲིལ་ཚུལ་ནི། (༡) ཀ་ཅ་ཏ་པ་
ཙ་རྣམས་ཕོ་དང་། (༢) ཁ་ཆ་ཐ་པ་ཚ་མ་ནིང་དང་། (༣) ག་ཇ་ད་བ་ཛ་ཝ་
ཞ། ཟ་འ་ཡ་ཤ་ས་རྣམས་མོ་དང་། ( ༤) ང་ཉ་ན་མ་ཤིན་ཏུ་མོ། (༥) ར་ལ་
ཧ་ཨ་མོ་གཤམ་སྟེ། ཨ་ཡིག་ལ་མཚན་མེད་ཅེས་ཀྱང་བྱའོ།
༢. སྡེ་ཚན་ལྔའི་རྟགས་སུ་དྲིལ་དགོས་དོན་ནི་གསལ་བྱེད་སུམ་ཅུ་པོ་དེ་
རྣམས་མིང་གཞིར་འགྲོ་བའི་ཚེ་རང་རང་གི་སྐྱེ་གནས་ལས་དབྱུང་བ་ན་བྱེད་རྩོལ་
དང་རླུང་ཤུགས་མི་འདྲ་བའི་ཁྱད་པར་འབྱེད་ཕྱིར་དང་དེ་ལ་སྔོན་རྗེས་རྣམས་སྒྲ་
གདངས་ཇི་ལྟར་འཇུག་པའི་གཞི་ངོས་བཟུང་བའི་ཕྱིར་དུ་ཡིན་ནོ། དེ་ཡང་སྒྲ་
དྲག་པ་ལ་ཕོ་དང་སྒྲ་རན་པ་ལ་མ་ནིང་དང་སྒྲ་ཞན་པ་ལ་མོ་དང་སྒྲ་ཅུང་ཟད་
ཞན་པ་ལ་ཤིན་ཏུ་མོ་དང་སྒྲ་ཤིན་ཏུ་ཞན་པ་ལ་མོ་གཤམ་དུ་བཞག་པ་ཡིན་ནོ།
དྲི་བ། གསལ་བྱེད་སུམ་ཅུ་པོ་དེ་རྣམས་སླར་སྡེ་ཚན་གསུམ་གྱི་རྟགས་སུ་
དྲིལ་ཚུལ་གང་འདྲ་རེད་དམ། དེ་ལྟར་དྲིལ་དགོས་དོན་ཅི།
ལན། ༡. གསལ་བྱེད་སུམ་ཅུ་པོ་དེ་རྣམས་སླར་སྡེ་ཚན་གསུམ་གྱི་
རྟགས་སུ་དྲིལ་ཚུལ་ནི། ཕོ་དང༌། མ་ནིང༌། མོ་གསུམ་དུ་དྲིལ་བ་རེད། དེ་
ཡང་(༡) ཀ་ཅ་ཏ་པ་ཙ་རྣམས་ཕོ་དང་། (༢) ཁ་ཆ་ཐ་ཕ་ཚ་མ་ནིང་། (༣)
ག་ལ་སོགས་པའི་མོ་ཡིག་བཅུ་གཉིས་ཀྱི་སྟེང་དུ་ཤིན་ཏུ་མོ་ང་ཉ་ན་མ་བཞི་དང་མོ་
གཤམ་ར་ལ་ཧ་ཨ་བཞི་མོ་ཡིག་ཏུ་བསྡུས་ནས་སྡེ་ཚན་གསུམ་དུ་དྲིལ་བ་རེད།
༢. སྡེ་ཚན་གསུམ་གྱི་རྟགས་སུ་དྲིལ་དགོས་དོན་ནི། མོ་ཡིག་ཉི་ཤུའི་ནང་ནས་
རྗེས་འཇུག་བཅུ་དབྱུང་བདེ་བ་དང་མིང་མཐའ་འདྲེན་བདེ་བའི་ཆེད་དུ་ཡིན་ནོ།
དྲི་བ། རྩ་བ་ལས། ཕོ་ཡི་ཡི་གེ་འབའ་ཞིག་ལ། ཞེས་གསལ་བྱེད་སུམ་
ཅུ་ཕོ་ཡིག་ཏུ་དངོས་སུ་བསྟན་ནས་ཤུགས་ལ་གང་ཞིག་མོ་ཡིག་ཏུ་གྲུབ་པར་
བསྟན་པ་ཡིན་ནམ། 
ལན། ཤུགས་ལ་ཨི་སོགས་དབྱངས་ཡིག་བཞི་མོ་ཡིག་ཏུ་གྲུབ་པར་
བསྟན་ཏོ།
དྲི་བ། དཀའ་གསལ་ལས། སྤྱིར་ན་དབྱངས་མོ་གསལ་བྱེད་ཕོ། ཞེས་
པའི་སྤྱི་དེའི་བྱེ་བྲག་གང་ལ་གོ་དགོས་སམ།
ལན། སྤྱི་དེའི་བྱེ་བྲག་ནི་གསལ་བྱེད་སུམ་ཅུ་ལའང་ནང་གསེས་ཀྱི་
རྟགས་ཀྱི་དབྱེ་བ་ལྔར་ཕྱེ་རྒྱུ་ཡོད་པ་དེར་གོ་དགོས། 
དྲི་བ། རྩ་བར། ཙ་སོགས་གསུམ་ནི་ཅ་སོགས་སྦྱར་ཞེས་པའི་ཙ་སོགས་
གསུམ་ནི་ཅ་སོགས་ལ་སྦྱར་ཚུལ་གང་འདྲ་རེད་དམ།
ལན། ཙ་སོགས་གསུམ་ནི་ཅ་སོགས་ལ་སྦྱར་ཚུལ་ནི། ཙ་སོགས་
གསུམ་སྟེ་ཙ་ཚ་ཛ་གསུམ་ནི་ཅ་སོགས་ཏེ་ཅ་ཆ་ཇ་གསུམ་དང་རིམ་པར་སྦྱར་བ་སྟེ་
ཙ་ཕོ་དང་ཚ་མ་ནིང་ཛ་མོ་རུ་གྲུབ་པ་ཡིན་ནོ། 
དྲི་བ། རྩ་བར། ལྷག་མ་དྲུག་ནི་མོ་རུ་སྦྱར། ཞེས་པའི་ལྷག་མའི་ཡི་གེ་
དྲུག་པོ་དེ་གང་དག་ཡིན་ནམ།
ལན། ལྷག་མའི་ཡི་གེ་དྲུག་ནི་ཞ་ཟ་འ་ཡ་ཤ་ས་རྣམས་ཡིན་ནོ།
དྲི་བ། “ཨ་ནི་མཚན་མེད་ཅེས་ཀྱང་བྱ།” ཞེས་མཁས་དབང་གང་གིས་
གསུངས་པ་དང་། “མ་ནིང་མཚན་མེད་ཅེས་ཀྱང་བྱ།”ཞེས་མཁས་དབང་གང་
གིས་གསུངས་པ་ཡིན་སོར་སོར་བྲིས་དང་།
ལན། “ཨ་ནི་མཚན་མེད་ཅེས་ཀྱང་བྱ། ”ཞེས་པ་ནི་མཁས་དབང་
སི་དངུལ་གཉིས་ཀྱིས་གསུངས་སོ།
“མ་ནིང་མཚན་མེད་ཅེས་ཀྱང་བྱ།”ཞེས་པ་ནི་མཁས་དབང་པྲ་ཏི་པ་
དང་གསེར་ཏོག་སྐུ་ཕྲེང་ལྔ་པ་བློ་བཟང་ཚུལ་ཁྲིམས་རྒྱ་མཚོ་ཚེ་ཏན་ཞབས་དྲུང་
ལགས་སོགས་ཀྱིས་གསུངས་སོ།
དྲི་བ། “ ཨ་ནི་མཚན་མེད་ཅེས་ཀྱང་བྱ། ཞེས་པ་དང་། “མ་ནིང་
མཚན་མེད་ཅེས་ཀྱང་བྱ།”ཞེས་པའི་གསུངས་ཚུལ་དེ་གཉིས་ནང་གི་མཚན་མེད་
ཅེས་པར་འགྲེལ་ཚུལ་མི་འདྲ་བ་གང་འདྲ་རེད་དམ།
ལན། མཁས་དབང་སི་དངུལ་གཉིས་ཀྱིས་ཨ་ཡིག་ནི་མོ་གཤམ་གྱི་
ཡི་གེ་ཡིན་པར་མ་ཟད་ར་ལ་ཧ་གསུམ་ལས་ཀྱང་རྩོལ་བ་ཤིན་ཏུ་ཞན་པའི་ཕྱིར་ན་
མཚན་མེད་ཀྱི་ཡི་གེ་ཞེས་ཀྱང་བྱའོ། ཞེས་གསུངས་པ་དང་མཁས་དབང་པྲ་ཏི་
པས་མཚན་མེད་ཅེས་པ་རྟགས་མེད་པའི་དོན་དུ་གསུངས་སོ། འདིར་རང་
ལུགས་ནི་མཚན་མེད་ཅེས་པ་རྟགས་མེད་པའི་དོན་དུ་མ་ཡིན་པར། སི་དངུལ་
གཉིས་ཀྱི་བཞེད་ལུགས་ལྟར་འདོད་དོ།
དྲི་བ། “ཨ་ནི་མཚན་མེད་ཅེས་ཀྱང་བྱ།”ཞེས་པའི་ཀྱང་སྒྲས་ནུས་པ་
གང་བསྟན་ཡོད་དམ།
ལན། མཁས་དབང་སི་དངུལ་གཉིས་ཀྱི་དགོངས་གཞི་ལྟར་ཀྱང་
སྒྲས་ནུས་པ་ནི་ཨ་ཡིག་ར་ལ་ཧ་བཞིན་དུ་མོ་གཤམ་གྱི་ཡི་གེ་ཡིན་པར་བསྟན་ཡོད།



དྲི་བ། སྔོན་འཇུག་རྟགས་ཀྱི་འཇུག་པ་བཤད་པ་ལ་ནང་གསེས་ས་
བཅད་ག་ཚོད་གསུངས་ཡོད་དམ། གང་དང་གང་ཡིན་ནམ།
ལན། ནང་གསེས་ས་བཅད་གསུམ་ཡོད་དེ།༡.མིང་གཞི་ལས་
སྔོན་རྗེས་དབྱུང་ཚུལ་བཤད་པ། ༢. སྔོན་འཇུག་གི་རྟགས་ཀྱི་དབྱེ་བ་བཤད་པ།
༣. སྔོན་འཇུག་རྟགས་ཀྱི་འཇུག་ཚུལ་བཤད་པའོ།
དང་པོ། མིང་གཞི་ལས་སྔོན་རྗེས་དབྱུང་ཚུལ།
དྲི་བ། མིང་གཞི་ལས་སྔོན་རྗེས་དབྱུང་ཚུལ་བཤད་པའི་སྐབས་དེར་རྩ་
བ་ལས་གང་འདྲ་གསུངས་ཡོད་དམ།
ལན། རྩ་བ་ལས། མོ་ཡི་ཡི་གེའི་ནང་ནས་ནི། འཇུག་པའི་ཡི་གེ་
བཅུ་དབྱུང་བྱ། འཇུག་པ་བཅུ་ཡི་ནང་ནས་ནི། སྔོན་འཇུག་ཡི་གེ་ལྔ་དབྱུང་བྱ།
ཞེས་གསུངས་སོ།
དྲི་བ། རྩ་བ་ལས། མོ་ཡི་ཡི་གེའི་ནང་ནས་ནི། འཇུག་པའི་ཡི་གེ་བཅུ་
དབྱུང་བྱ། ཞེས་པའི་མོ་ཡི་ཡི་གེ་གང་ལ་ངོས་འཛིན་དགོས་སམ།
ལན། འདིའི་མོའི་ཡི་གེ་ནི་སྡེ་ཚན་ལྔར་དྲིལ་བའི་ཡ་གྱལ་ག་ཇ་ད་བ་
ཛ་ཝ་ཞ་ཟ་འ་ཡ་ཤ་ས་བཅས་མོ་ཙམ་དང་ང་ཉ་ན་མ་ཤིན་ཏུ་མོ་དང་ར་ལ་ཧ་ཨ་
་གཤམ་གསུམ་དུ་ཕྱེ་བའི་ཡི་གེ་རྣམས་མོའི་ཡི་གེར་གཅིག་ཏུ་དྲིལ་བའི་མོ་ཡིག་
ཉི་ཤུ་ཐམ་པ་དེར་ངོས་འཛིན་དགོས་སོ། 
གཉིས་པ། སྔོན་འཇུག་རྟགས་ཀྱི་དབྱེ་བ།  
དྲི་བ། སྔོན་འཇུག་རྟགས་ཀྱི་དབྱེ་ཚུལ་ལ་རྩ་བ་ལས་གང་འདྲ་གསུངས་
པ་དང་དེའི་ཐད་དུ་དཀའ་གསལ་ལས་གང་འདྲ་གསུངས་ཡོད་དམ།
ལན། ༡. རྩ་བ་ལས། སྔོན་འཇུག་ཡི་གེ་ལྔ་པོ་ལ། ཕོ་དང་མ་ནིང་
མོ་དང་ནི། ཤིན་ཏུ་མོ་དང་བཞི་རུ་དབྱེ། ཞེས་གསུངས་ལ་དེའི་ཐད་དུ་དཀའ་
གསལ་ལས། སྔོན་འཇུག་ལྔ་ཡི་བ་ཡིག་ཕོ། ག་ང་མ་ནིང་འ་མོ་ཡིག མ་ནི་ཤིན་
ཏུ་མོ་ཡིན་ནོ། ཞེས་གསུངས་སོ།
དྲི་བ། སྔོན་འཇུག་ལྔ་ཡི་བ་ཡིག་ཕོ་དང་ག་ད་གཉིས་མ་ནིང་དང་འ་ནི་
མོ་མ་ནི་ཤིན་ཏུ་མོར་བཞག་དགོས་དོན་གང་ཡིན་ནམ།
ལན། སྔོན་འཇུག་གི་ཡི་གེ་ལྔ་པོ་དེ་རྣམས་རང་འཇུག་ཡུལ་གྱི་མིང་
གཞི་དང་སྦྱར་ནས་ཀློག་པའི་ཚེ་སྒྲ་གདངས་དྲག་ཞན་དུ་འགྱུར་བའི་ཆ་ནས་བ་
ཡིག་ཕོ་དང་ག་ད་གཉིས་མ་ནིང་དང་འ་མོ་ཡིག མ་ཤིན་ཏུ་མོ་སྟེ་བཞིར་དབྱེ་
བའོ། 
གསུམ་པ། སྔོན་འཇུག་རྟགས་ཀྱི་འཇུག་ཚུལ། 
དྲི་བ། སྔོན་འཇུག་ཡི་གེ་ལྔ་ནི་བྱེད་པ་བཞི་བཞིའི་སྒོ་ནས་འཇུག་པའི་
བྱེད་པ་བཞི་གང་དག་ཡིན་ནམ།
ལན། བྱེད་པ་བཞི་ནི་འཇུག་ཡུལ་མིང་གཞིའི་ཡི་གེ་གང་དང་གང་
ལ་འཇུག་པར་བྱེད་པ་དང་འཇུག་པ་པོ་སྔོན་འཇུག་གང་དང་གང་གིས་འཇུག་
པར་བྱེད་པ་སྒྲའི་ཚུལ་ཇི་ལྟ་བུས་འཇུག་པར་བྱེད་པ། དགོས་པ་ཅི་ཕྱིར་འཇུག་
པར་བྱེད་པ་རྣམས་སོ། དེ་ཡང་ཡིན་སྟེ་རྩ་བ་ལས། དེ་ཡང་བྱེད་པ་བཞི་བྱེད་
དེ། གང་ལ་འཇུག་བྱེད་གང་གིས་བྱེད། ཇི་ལྟར་འཇུག་བྱེད་ཅི་ཕྱིར་བྱེད།
ཅེས་གསུངས་སོ།
དྲི་བ། རྩ་བར་“གང་ལ་འཇུག་བྱེད་གང་གིས་བྱེད།”ཅེས་གང་སྔ་ཕྱི་
གཉིས་སོ་སོར་གང་ལ་ངོས་འཛིན་དགོས་སམ།
ལན། གང་སྔ་མ་ནི་མིང་གཞིར་ངོས་འཛིན་དགོས་པ་དང་གང་ཕྱི་
མ་ནི་སྔོན་འཇུག་ལ་ངོས་འཛིན་དགོས་སོ།  
གང་ལ་འཇུག་པ་དང་གང་གིས་འཇུག་པ་ཐུན་མོང་དུ་བཤད་པ།
དྲི་བ། རྩ་བར། ཕོ་ནི་ཕོ་དང་མོ་ལ་འཇུག ཅེས་པའི་དོན་གང་ཡིན་
ནམ། དེའི་ཐད་དུ་དཀའ་གསལ་ལས་གང་འདྲ་གསུངས་ཡོད་དམ། >
ལན། དེའི་དོན་ནི་སྔོན་འཇུག་ཕོ་བ་ཡིག་ནི་མིང་གཞིའི་ཕོ་ཀ་ཅ་ཏ་
ཙ་བཞི་དང་མོ་ག་ང་ཇ་ཉ་ད་ན་ཛ་ཞ་ཟ་ར་ཤ་ས་བཅུ་གཉིས་བཅས་བསྡོམས་མིང་
གཞིའི་ཡི་གེ་བཅུ་དྲུག་ལ་རྐྱང་བརྩེགས་འདོགས་གསུམ་ཅི་རིགས་པའི་ཚུལ་དུ་
འཇུག་གོ། ཞེས་དང་དེའི་ཐད་དུ་དཀའ་གསལ་ལས། ཕོ་ཡིག་བ་ནི་ཀ་ཅ་ཏ།
ཙ་ག་ང་ཇ་ཉ་ད་ན། ཛ་ཞ་ཟ་ར་ཤ་སར་འཇུག ཅེས་གསུངས་སོ།
དྲི་བ། རྩ་བར། མོ་ནི་མོ་དང་མ་ནིང་ལ། ཞེས་པའི་དོན་གང་ཡིན་
ནམ། དེའི་ཐད་དུ་དཀའ་གསལ་ལས་གང་འདྲ་གསུངས་ཡོད་དམ།
ལན། དེའི་དོན་ནི་སྔོན་འཇུག་གི་མོ་འ་ཡིག་ནི་མིང་གཞིའི་མོ་ག་ཇ་
ད་བ་ཛ་ལྔ་དང་། མ་ནིང་ཁ་ཆ་ཐ་ཕ་ཚ་ལྔ་བཅས་བཅུ་ལ་རྐྱང་འདོགས་ཅི་
རིགས་པར་འཇུག་གོ། ཞེས་དང༌། དེའི་ཐད་དུ་དཀའ་གསལ་ལས། མོ་ཡིག་
འ་ནི་ག་ཇ་ད། བ་ཛ་ཁ་ཆ་ཐ་ཕ་ཚར། ཞེས་གསུངས་སོ།
དྲི་བ། རྩ་བར། མ་ནིང་ཡང་ནི་ཕོ་མོ་ལའོ། །ཞེས་པའི་དོན་གང་ཡིན་
ནམ། དེའི་ཐད་དུ་དཀའ་གསལ་ལས་གང་འདྲ་གསུངས་ཡོད་དམ།
ལན། དེའི་དོན་ནི་སྔོན་འཇུག་གི་མ་ནིང་ག་ད་གཉིས་ལས་ག་ཡིག་
ནི་མིང་གཞིའི་ཕོ་ཅ་ཏ་ཙ་གསུམ་དང་མོ་ཉ་ད་ན་ཞ་ཟ་ཡ་ཤ་ས་བཅས་བཅུ་གཅིག་
ལ་རྐྱང་འཕུལ་ཕོ་ནས་འཇུག་གོ མ་ནིང་ད་ཡིག་ནི་མིང་གཞིའི་ཕོ་ཀ་པ་གཉིས་
དང་མོ་ག་ང་བ་མ་བཅས་དྲུག་ལ་རྐྱང་འདོགས་ཅི་རིགས་པར་འཇུག་གོ། ཡང་
ཞེས་པ་ནི་འོག་མས་གོང་མ་སྡུད་པའི་ཚིག་སྟེ་སྔོན་འཇུག་ཕོ་བ་ཡིག་མིང་གཞི་ཕོ་
དང་མོ་ལ་འཇུག་པ་བཞིན་དུ་མ་ནིང་ག་ད་གཉིས་ཀྱིས་ཀྱང་མིང་གཞིའི་ཕོ་དང་
མོ་ལ་འཇུག་པ་ཡིན་ཞེས་པའོ། .དེའི་ཐད་དུ་དཀ
མོ་ལ་འཇུག་པ་ཡིན་ཞེས་པའོ། དེའི་ཐད་དུ་དཀའ་གསལ་ལས། མ་ནིང་ག་ནི་
ཅ་ཏ་ཙ། ཉ་ད་ན་ཞ་ཟ་ཡ་ཤ། སར་འཇུག་མ་ནིང་ད་ཡིག་ནི། ཀ་པ་ག་བ་ང་
མར་འཇུག ཅེས་གསུངས་སོ།
དྲི་བ། རྩ་བར། ཤིན་ཏུ་མོ་ནི་མ་ནིང་དང་། མོ་དང་ཤིན་ཏུ་མོ་ཉིད་
ལའོ། ཞེས་པའི་དོན་གང་ཡིན་ནམ། དེའི་ཐད་དུ་དཀའ་གསལ་ལས་གང་འདྲ་
གསུངས་ཡོད་དམ། 
ལན། དེའི་དོན་ནི་སྔོན་འཇུག་གི་ཤིན་ཏུ་མོ་མ་ཡིག་ནི་མིང་གཞིའི་
མ་ནིང་ཁ་ཆ་ཐ་ཚ་བཞི་དང་མོ་ག་ཇ་ད་ཛ་བཞི། ཤིན་ཏུ་མོ་ང་ཉ་ན་གསུམ་སྟེ་
བཅུ་གཅིག་ཉིད་ལ་རྐྱང་འདོགས་ཅི་རིགས་པར་འཇུག་པའོ། ཞེས་དང་དེའི་
ཐད་དུ་དཀའ་གསལ་ལས། ཤིན་ཏུ་མོ་ཡི་མ་ཡིག་ནི། ཁ་ཆ་ཐ་ཚ་ག་ཇ་ད། ཛ་
ང་ཉ་ན་རྣམས་ལ་འཇུག ཅེས་གསུངས་སོ། སྔོན་འཇུག་ཡི་གེ་ལྔ་པོ་ནི་མིང་
གཞི་མགོ་འདོགས་རྐྱང་གསུམ་ལ་ཅི་རིགས་པར་འཇུག་ཚུལ་དཔེར་བརྗོད་
རྣམས་ཡི་གེའི་བཤད་པའི་སྐབས་སུ་བཤད་ཟིན་པས་འདིར་ཡི་གེ་མང་བར་
འཇིགས་ནས་མ་སྨྲོས་སོ།
དྲི་བ། སྔོན་འཇུག་རྣམས་མིང་གཞིར་མི་འཇུག་ཐད་རྩ་བ་ལས་གང་
འདྲ་གསུངས་ཡོད་དམ།
ལན། རྩ་བ་ལས། མི་འཇུག་པ་ནི་འདི་ལྟ་སྟེ། ཕོ་ནི་མ་ནིང་ལ་མི་
འཇུག མོ་ནི་ཕོ་ལ་འཇུག་པ་མིན། མ་ནིང་རང་ལ་རང་མི་འཇུག རང་གི་སྡེ་
དང་ཕྲད་པ་ན། ཕོ་ཡང་མོ་ལ་འཇུག་མི་འགྱུར། མ་ནིང་མོ་ཡང་དེ་བཞིན་ནོ།
ཞེས་གསུངས་སོ། 
དྲི་བ། རྩ་བ་ལས། ཕོ་ནི་མ་ནིང་ལ་མི་འཇུག མོ་ནི་ཕོ་ལ་འཇུག་པ་
མིན། མ་ནིང་རང་ལ་རང་མི་འཇུག ཅེས་པའི་དོན་གང་ཡིན་ནམ། ?
ལན། དེའི་དོན་ནི་སྔོན་འཇུག་གི་ཕོ་བ་ཡིག་ནི་མིང་གཞིའི་མ་ནིང་
ཁ་ཆ་ཐ་ཕ་ཚ་རྣམས་ལ་མི་འཇུག་ཅིང་སྔོན་འཇུག་གི་མོ་འ་ཡིག་དང་དེས་མཚོན་
པའི་ཤིན་ཏུ་མོ་མ་ཡིག་དག་ནི་མིང་གཞིའི་ཕོ་ཀ་ཅ་ཏ་པ་ཙ་རྣམས་ལ་འཇུག་པ་
མིན་ཞིང་། སྔོན་འཇུག་གི་མ་ནིང་ག་ད་གཉིས་སོ་སོ་ནས་མིང་གཞིའི་མ་ནིང་ཁ་
ཆ་ཐ་ཕ་ཚ་རྣམལ་རང་རང་ལ་མི་འཇུག་གོ ཞེས་སོ།
དྲི་བ། རྩ་བ་ལས་རང་གི་སྡེ་དང་ཕྲད་པ་ན། ཕོ་ཡང་མོ་ལ་འཇུག་མི་
འགྱུར། མ་ནིང་མོ་ཡང་དེ་བཞིན་ནོ། ཞེས་པའི་དོན་གང་ཡིན་ནམ། ཚིག་
རྐང་གཉིས་པ་དང་གསུམ་པར་ཡོད་པའི་ཡང་སྒྲ་དེ་གཉིས་སོ་སོས་དོན་གང་
བསྡུས་ནས་བསྟན་ཡོད་དམ།
ལན། ༡. དེའི་དོན་ནི་སྔར་ཕོ་ནི་ཕོ་དང་མོ་ལ་འཇུག ཅེས་སྤྱིར་
བཏང་ནས་དམིགས་བསལ་སྔོན་འཇུག་རྣམས་རང་རང་གི་སྡེ་ཚན་དང་འཕྲད་
པའི་ཚེ་ན་སྔོན་འཇུག་ཕོ་བ་ཡིག་ནི་རང་སྡེའི་མོ་བ་མ་གཉིས་ལ་མི་འཇུག་ཅིང་
ཡང་སྒྲས་ཕོ་ཡིག་པ་ལའང་མི་འཇུག་པར་བསྟན་པ་དང་དེ་བཞིན་དུ་སྔོན་འཇུག་
གི་མ་ནིང་ག་ད་གཉིས་ཀྱང་རང་སྡེའི་ཕོ་མོ་དག་ལ་མི་འཇུག་པས། ག་ཡིག་རང་
སྡེའི་ཕོ་ཡིག་ཀ་དང་མོ་ག་ང་གསུམ་ལ་མི་འཇུག་པ་དང་ད་ཡིག་རང་སྡེའི་ཕོ་ཏ་
དང་མོ་ད་ན་གསུམ་ལ་མི་འཇུག་ཅིང་སྔོན་འཇུག་གི་མོ་ཡིག་འ་ནི་རང་སྡེའི་མིང་
གཞིའི་མོ་ཞ་ཟ་འ་ཡ་བཞི་ལ་མི་འཇུག་པ་དང་ཡང་སྒྲས་སྔོན་འཇུག་གི་ཤིན་ཏུ་མོ་
མ་ཡིག་ནི་རང་སྡེའི་མིང་གཞིའི་མ་ནིང་ཕ་དང་མོ་བ་དང་ཤིན་ཏུ་མོ་མ་རྣམས་ལ་
འཇུག་པ་མ་ཡིན་ནོ་ཞེས་པ་བསྟན་ཏོ།
དྲི་བ། སྔོན་འཇུག་དང་རྗེས་འཇུག་གི་ཡི་གེ་རྣམས་འཇུག་ཡུལ་གྱི་མིང་
གཞི་གཙོ་ཕལ་གཉིས་ལས་མིང་གཞི་ཕལ་པར་ཡང་ངོས་འཛིན་ན་སྐྱོན་གང་ཡོད་
དམ།
ལན། དེ་ཡང་བསྐྱེད་ཅེས་པ་ལྟ་བུའི་འཕུལ་རྟེན་གྱི་བ་དང་དའི་
འཇུག་ཡུལ་སྤྱིར་ས་ཀ་ཡ་གསུམ་ག་ཡིག་ཀྱང་འཇུག་ཡུལ་གཙོ་བོ་ནི། ཀ་ཡིག་
ཉིད་ཡིན་པས་སྐབས་འདིར་ཡང་གང་ལ་འཇུག་པ་དེ་འཇུག་ཡུལ་གཙོ་བོ་དེ་ལ་
བྱེད་དགོས་ཏེ་དེ་ལྟ་མ་ཡིན་ན་འགྱེད་ཅེས་པ་ལྟ་བུའི་ཚེ་འ་ཡིག་རང་སྡེའི་ཡ་ཡིག་
ལ་འཇུག་པར་ཁས་ལེན་དགོས་པས། དེ་ལྟར་ཁས་ལེན་ན་རང་གི་སྡེ་དང་ཕྲད་
པ་ན། ཕོ་ཡང་མོ་ལ་འཇུག་མི་འགྱུར། ཞེས་པ་དང་འགལ་བའི་སྐྱོན་འབྱུང་ངོ་།
ཇི་ལྟར་འཇུག་པ་བཤད་པ།
དྲི་བ། རྩ་བར། ཇི་ལྟར་འཇུག་པར་བྱེད་ཅེ་ན། ཕོ་ནི་དྲག་པའི་ཚུལ་
གྱིས་ཏེ། མ་ནིང་རན་པར་འཇུག་པ་ཡིན། མོ་ནི་ཞན་པའི་ཚུལ་གྱིས་ཏེ། ཤིན་
ཏུ་མོ་ནི་མཉམ་པས་སོ། ཞེས་པའི་གོ་དོན་ལ་འགྲེལ་བཤད་བྱས་ཏེ། སྔོན་
འཇུག་ལྔ་སོ་སོ་རང་གི་འཇུག་ཡུལ་དུ་གྱུར་པའི་མིང་གཞི་རྣམས་དང་སྦྱར་ནས་
དཔེར་བརྗོད་འགའ་ཞིག་འབྲི་དགོས་པ་དང་སྦྲགས་སྐབས་འདིར་དཀའ་གསལ་
ལས་གང་འདྲ་གསུངས་སམ།
ལན། འགྲེལ་ཚུལ་ནི་སྔོན་འཇུག་རྣམས་རང་རང་གི་འཇུག་ཡུལ་
མིང་གཞི་རྣམས་ལ་སྒྲའི་ཚུལ་ཇི་ལྟ་བུས་འཇུག་པར་བྱེད་ཅེ་ན་(༡)སྔོན་འཇུག་
གི་ཕོ་ཡིག་བ་ནི་མིང་གཞིའི་ཡི་གེ་རང་གི་འཇུག་ཡུལ་དུ་འགྱུར་པ་རྣམས་ལ་སྒྲ་
དང་བྱེད་རྩོལ་དྲག་པའི་སྒོ་ནས་འཇུག་པ་དཔེར་ན། བཀའ། བཅོལ།
བཏང་། བཙན། བགད་སོགས་ལྟ་བུ་དང་། (༢) མ་ནིང་ག་ད་གཉིས་ནི་
སྒྲ་རྩོལ་རན་པར་འཇུག་པ་དཔེར་ན། གཅོད། དཀའ་སོགས་ལྟ་བུ་དང་།
(༣) མོ་ཡིག་འ་ནི་སྒྲ་རྩོལ་ཞན་པས་འཇུག་པ་དཔེར་ན། འགའ། འཇལ་
སོགས་ལྟ་བུ་དང་། (༤)ཤིན་ཏུ་མོ་མ་ནི་སྒྲ་རྩོལ་མཉམ་པ་སྟེ་ཤིན་ཏུ་ལྷོད་ཅིང་
ཉམ་ཆུང་བའི་ཚུལ་གྱིས་འཇུག་པར་བྱེད་པ་དཔེར་ན། མཁན། མཆོད།
མཐུན། མཚན། མགར། མཇལ་སོགས་ལྟ་བུ་ཡིན་ནོ། སྐབས་འདིར་དཀའ་
གསལ་ལས། ཇི་ལྟར་འཇུག་པར་བྱེད་ཅེ་ན། ཕོ་ནི་སྒྲ་རྩོལ་དྲག་པར་འཇུག
མ་ནིང་རན་པར་འཇུག་པ་ཡིན། མོ་ནི་ཞན་པའི་ཚུལ་གྱིས་ཏེ། ཤིན་ཏུ་མོ་ནི་
མཉམ་པས་སོ། ཞེས་གསུངས་སོ།
དྲི་བ། རྩ་བར། ཤིན་ཏུ་མོ་ནི་མཉམ་པས་སོ། ཞེས་པའི་མཉམ་ཡིག་དེ་
ལ་འགྲེལ་ཚུལ་མི་འདྲ་བ་གང་ཡོད་དམ།
ལན། ཡོད་དེ། སི་ཏུའི་ཞལ་ལུང་དུ། ཤིན་ཏུ་མོ་མ་ནི་སྒྲ་རྩོལ་
མཉམ་པ་སྟེ་ཤིན་ཏུ་ལྷོད་ཅིང་ཉམ་ཆུང་བའི་ཚུལ་གྱིས་འཇུག་པར་བྱེད་དོ།
ཞེས་གསུངས་ལ་འགྲེལ་བྱེད་འགས་འདིའི་མཉམ་པའི་དོན་ལ་དྲག་ཞན་མཉམ་
པའི་དོན་ལ་འདོད་པ་སྣང་མོད་ཀྱང་། བརྗོད་པའི་ཚེ་སྒྲ་རྩོལ་ཤིན་ཏུ་ལྷོད་
པའམ་ཞན་པར་མྱོང་བས་གྲུབ་པར་མ་ཟད་མ་ནིང་གི་འཇུག་ཚུལ་དང་ཡང་ཟློས་
པར་འགྱུར་ལ་དེས་ན་དྲག་ཞན་མཉམ་མི་མཉམ་དང་སྐལ་པ་མཉམ་མི་མཉམ་
སོགས་དང་ཟློས་ཕྱིར་འདིའི་རིགས་ཀྱི་མཉམ་པ་ཉམ་ཆུང་བའི་དོན་ལ་འཇུག་
པར་གོ་དགོས་ཏེ། ཡུལ་ཕྱོགས་འགའ་དང་འགར་མ་ཟད། ཡུལ་དབུས་འདི་
ཉིད་དུའང་ཉམ་ཆུང་བ་ལ་མཉམ་ཆུང་ཞེས་གནའ་བོའི་བརྡ་ཆད་ཀྱི་གྲགས་པ་མ་
ཉམས་པར་གནས་པའི་ཕྱིར་རོ’ཞེས་གསུངས། རང་ལུགས་ནི་མཁས་དབང་
དངུལ་ཆུ་པའི་འགྲེལ་ལུགས་ལྟར་འདོད་དོ།
ཅི་ཕྱིར་འཇུག་པའི་གཞུང་དོན་ཤེས་པ་ལ་ཐོག་མར་ངེས་དགོས་པའི་དོན་འགའ་ཞིག་བཤད་པ།
དྲི་བ། ཕོ་ནི་འདས་དང་གཞན་སྒྲུབ་ཕྱིར། ཞེས་སོགས་ཀྱི་གཞུང་དོན་
དཔྱིས་ཕྱིན་པར་ཤེས་པ་ལ་ཐོག་མར་ངེས་དགོས་པའི་དོན་གང་གསུངས་ཡོད་དམ། 
ལན། ཐོག་མར་ངེས་དགོས་པའི་དོན་ནི་དཀའ་གསལ་ལས།
ཅི་ཕྱིར་འཇུག་པར་བྱེད་ཅེ་ན། ཐོག་མར་འདི་ལྟར་ཤེས་དགོས་ཏེ།
ལས་གང་ཞིག་ལ་བྱེད་པ་པོ། པགཞན་དང་དངོས་སུ་འབྲེལ་བ་ཡི། དབང་དུ་
བྱས་ནས་བྱེད་པོ་དང་། དེ་ཡི་བྱེད་པ་གཉིས་པོ་ནི། དངོས་པོ་བདག་ཡིན་བྱ་
ཡུལ་དང་། བྱ་བ་གཉིས་པོ་དངོས་པོ་གཞན། དེ་བཞིན་བྱེད་པ་པོ་གཞན་དང་།
དངོས་སུ་འབྲེལ་མིན་ཇི་ལྟར་ཡང་། བྱ་བ་བྱས་ཟིན་འདས་པ་དང་། བྱ་བ་བྱེད་
འགྱུར་མ་འོངས་པ། བྱེད་བཞིན་པ་ནི་ད་ལྟ་བ། དེ་ཕྱིར་དུས་གསུམ་དབྱེ་བས་
ནི། བྱེད་ལས་དང་འབྲེལ་ངག་གི་ནི། སྦྱོར་བ་ཀུན་ལ་ཁྱབ་པ་ཡིན། བདག་
གཞན་དབྱེ་བས་དེ་ཙམ་དུ། ཁྱབ་པ་མིན་ཡང་བྱེད་པོ་དང་། བྱ་ཡུལ་བསྡུ་ཕྱིར་དབྱེ་བ་དེ། མཛད་ནས་བདག་གཞན་དང་འབྲེལ་བའི། བྱ་བྱེད་རྣམས་ཀྱང་དེ་
ཁོངས་བསྡུས། དེས་ན་དུས་གསུམ་དུ་དབྱེ་བ། བདག་གཞན་དབྱེ་པས་མ་ཁྱབ་
པ། བསྡུ་བའི་དོན་དུ་ཤེས་དགོས་པར། གསུངས་ཀྱང་སྔོན་འཇུག་འ་ཡིག་
སྐབས། བྱེད་ལས་ཙམ་དང་འབྲེལ་བ་ཡི། དངོས་པོ་བདག་ལའང་འཇུག་པ་
མཐོང་། ཞེས་གསུངས་སོ།

དྲི་བ། བདག་གཞན་གྱི་གོ་དོན་གང་ཡིན་ནམ།  
ལན། ༡. དངོས་པོ་བདག་གི་གོ་དོན་ནི་ལས་གང་ཞིག་ལ་བྱེད་པ་
པོ་གཞན་དང་དངོས་སུ་འབྲེལ་བའི་དབང་དུ་བྱས་ནས་བྱེད་པ་པོའི་དངོས་པོ་དེ་
ཉིད་དང་དེའི་བྱེད་པ་དེ་དང་འབྲེལ་བའི་བྱེད་པའི་ལས་དང་བཅས་པ་ལ་
དངོས་པོ་བདག་ཅེས་བྱའོ། དབྱངས་ཅན་དགའ་བའི་བློ་གྲོས་ཀྱིས་བྱེད་པ་པོ་
དང་བྱེད་པ་དང་། བྱེད་པའི་ལས་རྣམས་བདག་ཡིན་ལ། ཞེས་གསུངས།
དཔེར་ན། ( ༡) སློབ་མ་སྐྱོང་བ་པོ། ཤིང་གཅོད་པ་པོ། (༢) སྐྱོང་བྱེད།
གཅོད་བྱེད། (༣) སྐྱོང་བར་བྱེད། སྐྱོང་ངོ་། གཅོད་དོ་ལྟ་བུ་རྣམས་དངོས་
པོ་བདག་ཡིན་ནོ། ༢. དངོས་པོ་གཞན་གྱི་གོ་དོན་ནི་བྱེད་པ་པོས་བསྒྲུབ་པར་
བྱ་བའི་ཡུལ་གྱི་དངོས་པོ་སྟེ་(ལས་ཀྱི་དངོས་པོ་)དང་དེ་དང་འབྲེལ་བའི་བྱ་བའི་
ལས་དང་བཅས་པ་ལ་དངོས་པོ་གཞན་ཞེས་བྱའོ། དབྱངས་ཅན་དགའ་བའི་བློ་
གྲོས་ཀྱིས། བྱ་བའི་ལས་དང་ལས་དངོས་ལ། དངོས་པོ་གཞན་དུ་འཇོག་པ་
ཡིན། ཞེས་གསུངས། དཔེར་ན། ( ༡) སློབ་མ་བསྐྱང་བྱ། ཤིང་སོགས་
གཅད་བྱ། (༢)བསྐྱང་བར་བྱ། བསྐྱང་ངོ་། གཅད་པ་བྱ། གཅད་དོ་ཞེས་
པ་ལྟ་བུའོ།
དྲི་བ། སྤྱིར་ལས་ལ་དབྱེ་ན་ག་ཚོད་ཡོད་དམ། གང་དང་གང་ཡིན་ནམ།
ལན། སྤྱིར་ལས་ལ་དབྱེ་ན་གསུམ་སྟེ། ལས་ཀྱི་དངོས་པོ་དང་བྱེད་
པའི་ལས་དང་བྱ་བའི་ལས་དང་གསུམ་མོ། དབྱངས་ཅན་དགའ་བློས་སྤྱིར་ན་
ལས་ཀྱི་སྒྲ་དེ་ཡི། འཇུག་ཚུལ་གསུམ་དུ་ཤེས་བྱ་སྟེ། གཅད་བྱ་ཞེས་པ་ལས་སྒྲ་
དངོས། གཅོད་པར་བྱེད་སོགས་བྱེད་པའི་ལས། གཅད་པར་བྱ་དང་གཅད་
པར་བྱས། རིམ་པ་བཞིན་དུ་བྱ་བའི་ལས། མ་འོངས་པ་དང་འདས་པའོ།
ཞེས་སོ། 
དྲི་བ། གང་འདྲ་ཞིག་ལ་ལས་ཀྱི་དངོས་པོ་ཟེར་རམ།
ལན། བྱེད་པ་པོས་བསྒྲུབ་པར་བྱ་བའི་ཡུལ་གྱི་དངོས་པོ་ལ་ལས་ཀྱི་
དངོས་པོ་ཞེས་ཟེར་དཔེར་ན། ལས་རྒྱུའི་དངོས་པོ་བྱ་བའི་ཡུལ་གྱི་དངོས་པོ་བྱ་བྱེད་ལས་གསུམ་གྱི་ལས་རྣམས་
དོན་གཅིག་ཡིན་ནོ།
དྲི་བ། གང་འདྲ་ཞིག་ལ་བྱེད་པའི་ལས་ཞེས་ཟེར་རམ།
ལན། བྱེད་པའི་ལས་ནི་བྱེད་པ་པོ་དང་འབྲེལ་བའི་ལས་ཀྱི་ཆ་དེ་ལ་
ཟེར་དཔེར་ན། ཤིང་མཁན་གྱིས་སྟ་རེས་ཤིང་གཅོད་པའི་བྱ་བ་ལྟ་བུའོ། དོན་
དུ་གཅོད་པར་བྱེད་པའི་ལས་ལུས་ཀྱི་རྩོལ་བ་དང་འགུལ་བསྐྱོད་སོགས་བྱེད་པ་པོ་
ཤིང་མཁན་གྱི་སྟེང་དུ་ཡོད་པས་བྱེད་པའི་ལས་ཞེས་ཟེར་བྱེད་པའི་ལས་གསལ་
བྱེད་ཀྱི་སྒྲ་གཅོད་པར་བྱེད། གཅོད་དོ་ལྟ་བུ། 
དྲི་བ། གང་འདྲ་ཞིག་ལ་བྱ་བའི་ལས་ཟེར་རམ།
ལན། བྱ་བའི་ལས་ནི་བྱ་བའི་ཡུལ་དང་འབྲེལ་བའི་ལས་ཀྱི་ཆ་དེ་ལ་
ཟེར་དཔེར་ན། ཤིང་བཅད་ནས་དུམ་བུར་སོང་བའི་ཆ་ལྟ་བུ། ཤིང་བཅད་
ནས་དུམ་བུར་སོང་བའི་ཆ་ཤིང་ཁོ་རང་དང་འབྲེལ་ནས་ཡོད་པས་བྱ་བའི་ལས་
ཞེས་བྱའོ། དེ་གསལ་བྱེད་ཀྱི་སྒྲ་ནི་གཅད་པར་བྱ། གཅད་དོ། ལྟ་བུའོ།
དྲི་བ། དཀའ་གསལ་ལས་ལས་གང་ཞིག་ལ་བྱེད་པ་པོ། གཞན་དང་
དངོས་སུ་འབྲེལ་བ་ཡི། ཞེས་པའི་གཞན་དེ་དང་བདག་གཞན་གཉིས་ལས་
གཞན་ཞེས་པ་དེ་གཉིས་ལ་ཁྱད་པར་གང་ཡོད་དམ།
ལན། གཞན་དང་པོ་ནི་ལས་གང་ཞིག་སྒྲུབ་པར་བྱེད་མཁན་བྱེད་
པ་པོ་དེར་ངོས་འཛིན་དགོས་དཔེར་ན། ཤིང་མཁན་གྱིས་ཤིང་བཅད་ལྟ་བུའི་
ཤིང་མཁན་ལ་བརྗོད་པས་བདག་གཞན་གཉིས་ལས་བདག་ཡིན། གཞན་
གཉིས་པ་ནི་བྱེད་པ་པོས་བསྒྲུབ་པར་བྱ་བའི་ཡུལ་གྱི་དངོས་པོའམ་ལས་ཀྱི་དངོས་
པོ་དེར་ངོས་འཛིན་དགོས་དཔེར་ན། ཤིང་མཁན་གྱིས་ཤིང་བཅད་ལྟ་བུའི་
གཅད་བྱའི་ཤིང་དེར་ཟེར་བས། བདག་གཞན་གཉིས་ལས་གཞན་ཡིན་པ་སྨོས་
ཅི་དགོས།
དྲི་བ། བྱེད་པ་པོ་གཞན་དང་དངོས་སུ་འབྲེལ་མིན་ཇི་ལྟར་ཡང་དུས་
གསུམ་གྱི་དབྱེ་བ་འཇོག་ཚུལ་གང་འདྲ་ཡིན་ནམ།
ལན། བྱེད་པ་པོ་གཞན་དང་དངོས་སུ་འབྲེལ་མིན་ཇི་ལྟར་ཡང་།
(༡) བྱ་བ་བྱས་ཟིན་པ་ནི་དུས་འདས་པ་ཡིན་དཔེར་ན། ཤིང་བཅད་ལས་དོན་
བསྒྲུབ་པ་ལྟ་བུ་བྱེད་པ་པོ་གཞན་དང་དངོས་སུ་འབྲེལ་བའི་དུས་འདས་པ་སྟོན་
པ་དང་ཤིང་སོགས་ཆད་ཟིན། དོན་གྲུབ་ཟིན་ལྟ་བུ་བྱེད་པ་པོ་གཞན་དང་
དངོས་སུ་མ་འབྲེལ་བའི་དུས་འདས་པ་སྟོན་པའོ།(༢) བྱ་བ་བྱེད་འགྱུར་དུས་མ་
འོངས་པ་ཟེར་བས། དཔེར་ན། ཤིང་གཅད་རྒྱུ། ལས་དོན་བསྒྲུབ་རྒྱུ་ལྟ་བུ་
བྱེད་པ་པོ་གཞན་དང་དངོས་སུ་འབྲེལ་བའི་དུས་མ་འོངས་པ་སྟོན་པ་དང་ཆད་
པར་འགྱུར་དང་ལས་དོན་འགྲུབ་པར་འགྱུར་ལྟ་བུ་བྱེད་པ་པོ་གཞན་དང་དངོས་
སུ་མ་འབྲེལ་བའི་དུས་མ་འོངས་པ་སྟོན་པའོ། (༣) བྱ་བ་བྱེད་བཞིན་པ་ནི་དུས་
ད་ལྟ་བ་ཡིན་པས་དཔེར་ན། གཅོད་བཞིན་པ། སྒྲུབ་བཞིན་པ་ལྟ་བུ་བྱེད་པ་པོ་
གཞན་དང་དངོས་སུ་འབྲེལ་བའི་དུས་ད་ལྟ་བ་སྟོན་པ་དང༌། ཆད་བཞིན་པ།
འགྲུབ་བཞིན་པ་ལྟ་བུ། བྱེད་པ་པོ་གཞན་དང་དངོས་སུ་མ་འབྲེལ་བའི་དུས་ད་
ལྟ་བ་སྟོན་པའོ། 
དྲི་བ། བྱེད་པ་པོ་ཞིག་གིས་བྱ་བའི་ཡུལ་ལ་བྱ་བ་གང་ཞིག་བྱེད་བྱེད་ཚུལ་
དཔེར་བརྗོད་ཅིག་བྲིས་ཏེ་དེར་བདག་གཞན་དུས་གསུམ་གྱི་དབྱེ་བ་ཆ་ཚང་ཞིག་ཕྱེས་དང་།
ལན། དཔེར་ན། ཡིག་མཁན་གྱིས་སྨྱུ་གུ་ཡི་གེ་འབྲི་བར་བྱེད་ཅེས་
པར་ཆ་མཚོན་ན་འབྲི་བ་པོ་ཡིག་མཁན་དང་འབྲི་བྱེད་སྨྱུ་གུ་འབྲི་བར་བྱེད་པ་
བྱེད་ལས་ད་ལྟ་བ་གསུམ་པོ་ནི་དངོས་པོ་བདག་ཡིན་ཞིང་བྲི་བྱའི་ལས་ཡི་གེ་དང་
དེ་དང་འབྲེལ་བའི་བྱ་བའི་ལས་མ་འོངས་པ་གཉིས་ནི་དངོས་པོ་གཞན་ཡིན་པ་
དང་དུས་གསུམ་གྱི་དབང་དུ་བྱས་ན་བྲི་བར་འགྱུར་ནི་མ་འོངས་པ་དང་། འབྲི་
བཞིན་པ་ནི་ད་ལྟ་བ། བྲིས་ཟིན་པ་ནི་འདས་པ་བཅས་ཡིན། སྐབས་དེའི་འབྲི་
བར་བྱེད་ཅེས་པ་དེ་བྱེད་ལས་ད་ལྟ་བ་ཡིན་ནོ།གཤམ་གསལ་ལྟར།
འབྲི་བ་པོ། (ཡིག་མཁན།) 
བདག་འབྲི་བྱེད། (སྨྱུ་གུ།)
འབྲི་བར་བྱེད། (བྱེད་པའི་ལས།)
བྲི་བྱ། ( ཡི་གེ་)
གཞན་ཐྲི་བར་བྱ། (བྱ་བའི་ལས་)
བྲི་བར་འགྱུར་( མ་འོངས་པ་) 
དུས་གསུམ་དབང་དུ་འབྲི་བཞིན་པ་(ད་ལྟ་བ་)
བྲིས་ཟིན་པ(འདས་པ) 
དྲི་བ། བདག་གཞན་གྱི་དབྱེ་བ་མཛད་པའི་དགོས་པ་གང་ཡིན་ནམ།
ལན། བྱེད་པ་པོ་དང་བྱ་བའི་ཡུལ་གྱི་སྒྲ་རྣམས་བསྡུ་བའི་ཕྱིར་དུ་
ཡིན་ཅིང་དེའི་ཞོར་ལ་བདག་གཞན་དང་འབྲེལ་བའི་བྱ་བྱེད་ཀྱི་སྒྲ་ཕན་ཚུན་ཤེད་
མཚུངས་པ་རྣམས་ཀྱང་བསྡུ་བའི་ཆེད་དུ་ཡིན།
དྲི་བ། བྱ་བྱེད་ཀྱི་སྒྲ་ཕན་ཚུན་ཤེད་མཚུངས་ཚུལ་གང་འདྲ་རེད་དམ།
ལན། བདག་གཞན་དང་འབྲེལ་བའི་བྱ་བྱེད་ཀྱི་སྒྲ་ཕན་ཚུན་ཤེད་
མཚུངས་པ་ཞེས་པ་ནི་སྔོན་རྗེས་མིང་གསུམ་གྱི་ཡི་གེའི་ངོ་བོ་དང་སྔོན་རྗེས་ཡོད་
མེད་དང་དབྱངས་ཀྱིས་བརྒྱན་མི་བརྒྱན་ཅི་རིགས་པའི་སྒོ་ནས་ཡིག་སྡེབ་མི་འའདྲ་
བའི་བྱ་བའི་སྒྲ་དང་ཤེད་མཚུངས་པའི་བྱེད་པའི་སྒྲ་གཉིས་བྱ་བྱེད་ཀྱི་དོན་སྟོན་
པར་སྟོབས་མཚུངས་པ་ལ་བྱ་བྱེད་ཀྱི་སྒྲ་ཕན་ཚུན་ཤེད་མཚུངས་པར་འཇོག་སྟེ།
དཔེར་ན། འགེངས་པ་པོ། འགེངས་བྱེད། འགེངས་པར་བྱེད། འགེངས་སོ་
ལྟ་བུ་དང་། དགང་བར་བྱ་བ། དགང་བྱ། དགང་བྱའི་སྣོད། དགང་བར་བྱ།
དགང་ངོ་ལྟ་བུ་སྡེ་བ་སོགས་མི་འདྲ་ཡང་སྔ་མས་བྱེད་པ་དང་ཕྱི་མས་བྱ་བ་བསྟན་
པའི་སྒྲ་གཉིས་ཕན་ཚུན་ཤེད་མཚུངས་པ་ཡིན་པས་སྔ་མ་བདག་གི་དངོས་པོ་དང་
ཕྱི་མ་གཞན་གྱི་དངོས་པོའི་དབྱེ་བར་བསྡུས་པའོ། 
དྲི་བ། དུས་གསུམ་གྱི་དབྱེ་བ་མཛད་པའི་དགོས་པ་གང་ཡིན་ནམ།
ལན། བདག་གཞན་གྱི་དབྱེ་བས་མ་ཁྱབ་པའི་བྱ་བྱེད་ཀྱི་སྒྲ་ལྷག་མ་
རྣམས་བསྡུ་ཕྱིར་ཡིན་ནོ།
དྲི་བ། དུས་གསུམ་གྱི་དབྱེ་བས་བྱ་བྱེད་ཀྱི་ངག་ཀུན་ལ་ཁྱབ་བམ།
ལན། བྱ་བྱེད་ཀྱི་ལས་དང་འབྲེལ་བའི་ངག་གི་སྦྱོར་བ་ཐམས་ཅད་
ལ་ཁྱབ་སྟེ། བྱ་བའི་ལས་ཐམས་ཅད་མ་འོངས་པ་དང་བྱེད་པའི་ལས་ཐམས་
ཅད་ད་ལྟ་བ་ཡིན་པས་སོ།
དྲི་བ། བདག་གཞན་གྱི་དབྱེ་བས་དུས་གསུམ་ནང་བཞིན་བྱ་བྱེད་ཀྱི་
ངག་ཀུན་ལ་ཁྱབ་བམ། 
ལན། བདག་གཞན་གྱི་དབྱེ་བས་ནི་བྱ་བྱེད་ཀྱི་ལས་ཐམས་ཅད་ལ་
མ་ཁྱབ་སྟེ་བྱེད་པ་པོ་གཞན་དང་དངོས་སུ་མ་བྲེལ་བའི་བྱ་བྱེད་ཀྱི་ལས་རྣམས་ལ་
མ་ཁྱབ་པའི་ཕྱིར་རོ།
དྲི་བ། སུམ་ཅུ་པའི་སྐབས་དང་རྟགས་འཇུག་སྐབས་ཚད་མའི་སྐབས་
བཅས་སོ་སོའི་དུས་གསུམ་འཇོག་སྟངས་ལ་ཁྱད་པར་གང་ཡོད་དམ།
ལན། སུམ་ཅུ་པའི་སྐབས་སུ་དུས་གསུམ་འཇོག་སྟངས་ནི་དུས་ཁོ་
ནའི་ཆ་ནས་བཞག་པ་ཡིན་དཔེར་ན། ན་ནིང་གི་དུས་དེ་ལ། ད་ལོའི་ལོ་འདི་
ཕྱི་ལོའི་དུས་དེ་ལ་ལྟ་བུ་དང་རྟགས་འཇུག་སྐབས་དུས་གསུམ་འཇོག་སྟང་
ནི་བྱ་ཚིག་གི་ཐོག་ནས་བཞག་པ་ཡིན། དཔེར་ན། བསྒྲུབས་ཟིན། སྒྲུབ་
བཞིན་པ། བསྒྲུབ་རྒྱུ་ལྟ་བུ་དང་ཚད་མའི་སྐབས་གཞི་གྲུབ་པའི་ཆ་ནས་བཞག་
པ་ཡིན་དཔེར་ན། སྐྱེས་ཟིན་འགག་པ་དུས་འདས་པ། སྐྱེད་ལ་མ་འགག་
དུས་ད་ལྟ་བ། སྐྱེ་ལ་མངོན་པར་ཕྱོགས་པ་ནི་དུས་མ་འོངས་པ་བཅས་ཡིན་པར་
འདོད་དོ།།
བྱ་བྱེད་ཐ་དད་མིན་གྱི་ངོས་འཛིན་འཆད་པ།
དྲི་བ། གང་འདྲ་ཞིག་ལ་བྱ་བྱེད་ཐ་དད་པ་ཟེར་རམ།
ལན། བྱ་བ་གང་བྱེད་ཀྱང་བྱེད་པ་པོ་དང་ལས་གཉིས་ཐ་དད་དུ་
ཡོད་པ་ཞིག་ལ་ཟེར་འདི་ལ་དངོས་པོ་བདག་གཞན་གྱི་དབྱེ་བ་ཡང་ཡོད་པ་སྟེ་
དཔེར་ན། བཟོ་པས་ལྕགས་ལ་རྩི་བཏང་ལྟ་བུར་མཚོན་ན་བཟོ་པ་ནི་བྱེད་པ་
པོའམ་དངོས་པོ་བདག་ཡིན་ཞིང་རྩི་ནི་ལས་སམ་དངོས་པོ་གཞན་ཡིན་དེས་ན་
བཟོ་པ་དང་རྩི་གཉིས་ཐ་དད་ཡིན་པའི་དབང་གིས་བྱ་བྱེད་ཐ་དད་པ་ཞེས་
བརྗོད་དོ།
༢ དྲི་བ། ངབྱ་བྱེད་ཐ་དད་པའི་བྱ་ཚིག་ལ་ནང་གསེས་དབྱེ་བ་ག་ཚོད་ཡོད་
དམ།
ལན། བྱ་བྱེད་ཐ་དད་པའི་བྱ་ཚིག་ལ་ནང་གསེས་དབྱེ་བ་གཙོ་བོ་
གསུམ་ཡོད་དེ། ༡. སྨྲ་ཤེས་དོན་གོ་བའི་བྱེད་པ་པོ་སེམས་ལྡན་གྱིས་བྱ་བ་བྱས་
པ་དཔེར་ན། ཡིག་མཁན་གྱིས་ཡི་གེ་བྲིས་ལྟ་བུ་དབྱེ་བ་དགུ་ལྡན་གྱི་ལས་ཚིག་
དང་། ༢. སེམས་ལྡན་ཡིན་ཡང་སྨྲ་ཤེས་དོན་གོ་བའི་རིགས་མ་ཡིན་པའི་གང་
ཟག་གིས་བྱ་བ་བྱས་པ་དཔེར་ན། རྟ་ཡིས་རྩྭ་ཟས་ལྟ་བུ། དབྱེ་བ་བདུན་ལྡན་གྱི་
ལས་ཚིག་དེ་ལས་སྐུལ་ཚིག་མི་འཇུག་གོ ༣. སེམས་མེད་བེམ་པོའི་རང་བཞིན་
གྱི་བྱེད་པས་བྱ་བ་བྱས་པ་དཔེར་ན། སེར་བས་ལོ་ཏོག་བཅོམ་དང་ཆུས་ཤོག་བུ་
ཁྱེར་ལྟ་བུ། དབྱེ་བ་བདུན་ལྡན་གྱི་ལས་ཚིག་དེ་ལ་དེ་བས་ཀྱང་སྐུལ་ཚིག་མི་
འཇུག་གོ 
དྲི་བ། བྱེད་པ་པོ་སེམས་ལྡན་སྨྲ་ཤེས་དོན་གོ་བ་ཞིག་གིས་བྱ་བའི་ཡུལ་ལ་
བྱ་བ་བྱེད་ཚུལ་དཔེར་བརྗོད་ཅིག་བྲིས་ཏེ་དེར་དབྱེ་བ་དགུ་ལྡན་གྱི་ལས་ཚིག་སོ་
སོར་ཕྱེས་དང་། 
ལན། དཔེར་ན། དགེ་རྒན་གྱིས་བརྩེ་བས་སློམ་མ་སྐྱོང་ཞེས་པ་ལྟ་
བུར་མཚོན་ན་དགེ་རྒན་བྱེད་པ་པོའམ་དངོས་པོ་བདག་སློབ་མ་ལས་སམ་དངོས་
པོ་གཞན་སྐྱོང་བར་བྱེད་ཅེས་པ་ནི་བྱེད་པའི་ལས། བསྐྱང་བར་བྱ་ཞེས་པ་ནི་བྱ་
བའི་ལས། སྐྱོང་བར་འགྱུར་ཞེས་པ་ནི་བྱེད་ལས་མ་འོངས་པ། སྐྱོང་བཞིན་པ་
ཞེས་པ་ནི་ད་ལྟ་བ། བསྐྱངས་ཟིན་པ་ནི་དུས་འདས་པ། སྐྱོངས་ཤིག་ཅེས་པ་
སྐུལ་ཚིག མ་སྐྱོངས་ཞེས་པ་ནི་དགག་སྒྲའི་སྐུལ་ཚིག་སྟེ་དབྱེ་བ་དགུ་ཡོད།
དྲི་བ། སེམས་ལྡན་ཡིན་ཡང་སྨྲ་ཤེས་དོན་གོ་བ་མ་ཡིན་པའི་གང་ཟག་
བདུན་ལྡན་གྱི་ལས་ཚིག་སོ་སོར་ཕྱེས་དང་།
ལན། དཔེར་ན། རྟ་ཡིས་རྩྭ་ཟས་ལྟ་བུར་མཚོན་ན། རྟ་བྱེད་པ་
པོའམ་དངོས་པོ་བདག རྩྭ་ལས་སམ་དངོས་པོ་གཞན། ཟ་བར་བྱེད་བྱེད་པའི་
ལས། ་བཟའ་བར་བྱ་བྱ་བའི་ལས། ཟ་བར་འགྱུར་བྱེད་ལས་མ་འོངས་པ། ཟ་
བཞིན་པ་ད་ལྟ་བ། བཟས་ཟིན་འདས་པ་བཅས་ལས་ཟོ་ཞིག་དང་མ་ཟ་ཞེས་
བཤད་སྲོལ་མེད་པ་ཡིན་པས་འདི་རིགས་ལ་དབྱེ་བ་བདུན་ལྡན་གྱི་ལས་ཚིག་ཅེས་
བརྗོད།
དྲི་བ། སེམས་མེད་བེམ་པོའི་རང་བཞིན་གྱི་བྱེད་པས་བྱ་བ་བྱེད་ཚུལ་
དཔེར་བརྗོད་ཅིག་བྲིས་ཏེ་དེར་དབྱེ་བ་བདུན་ལྡན་གྱི་ལས་ཚིག་སོ་སོར་ཕྱེས་
དང་།
ལན། དཔེར་ན། སེར་བས་ལོ་ཏོག་བཅོམ་ཞེས་པ་ལྟ་བུར་མཚོན་
ན། སེར་བ་བྱེད་པ། ལོ་ཏོག་ལས། འཇོམས་པར་བྱེད་བྱེད་པའི་ལས་གཞོམ་
པར་བྱ་བྱ་བའི་ལས། འཇོམས་པར་འགྱུར་བྱེད་ལས་མ་འོངས་པ། འཇོམས་
བཞིན་པ་ད་ལྟ་བ། བཅོམ་ཟིན་འདས་པ་བཅས་ལས། ཆོམ་ཞིག་དང་མ་
འཇོམས་ཞེས་པའི་བཤད་སྲོལ་ནི་དེ་བས་ཀྱང་མེད་པ་ཡིན། འདིའང་དབྱེ་བ་
བདུན་ལྡན་གྱི་ལས་ཚིག་གོ།
དྲི་བ། གང་འདྲ་ཞིག་ལ་བྱ་བྱེད་ཐ་མི་དད་པ་ཟེར་རམ།
ལན། འདི་ལ་ཞིབ་ཏུ་བརྟགས་ན་བྱ་བ་དེ་འགྲུབ་པའི་རྒྱུ་ཞིག་མེད་
པ་མི་སྲིད་ཀྱང་བྱ་བ་དེ་འགྲུབ་བཞིན་པའི་སྐབས་བྱེད་པ་པོ་དངོས་སུ་མི་སྣ་
བའམ་ཡང་ན་བྱེད་པ་པོ་དང་ལས་གཉིས་ཀ་ཐ་དད་དུ་མི་སྣང་
བཏགས་པ་ཡིན་ལ་འདི་རིགས་ལ་དངོས་པོ་བདག་གཞན་གྱི་དབྱེ་བ་འབྱེད་དུ་
མེད་པ་ཡིན་ནོ། 
དྲི་བ། བྱ་བྱེད་ཐ་མི་དད་པའི་བྱ་ཚིག་ལ་ནང་གསེས་དབྱེ་བ་ག་ཚོད་ཡོད་
དམ། སོ་སོར་དཔེར་བརྗོད་བཀོད་པ་དང་སྦྲགས་གསལ་བཤད་གྱིས་དང་།
ལན། བྱ་བྱེད་ཐ་མི་དད་པའི་བྱ་ཚིག་ལ་ནང་གསེས་དབྱེ་བ་གཙོ་བོ་
གསུམ་ཡོད་དེ། ༡. སྨྲ་ཤེས་དོན་གོ་བ་སེམས་ལྡན་ཡིན་པའི་བྱ་བྱེད་ཐ་མི་དད་
པ་དཔེར་ན། ཡིག་མཁན་གདན་ལ་བཞུགས་ལྟ་བུར་མཚོན་ན་བཞུགས་པ་
པོའམ་སྐབས་དེའི་བྱེད་པ་པོ་ཡིག་མཁན་ཡིན་པ་དང་གང་བཞུགས་པར་བྱ་རྒྱུའི་
ལས་སམ་དངོས་པོ་གཞན་ཡང་ཡིག་མཁན་ལས་གཞན་པའི་དངོས་པོ་མེད་པས་
བྱ་བྱེད་ཐ་མི་དད་པ་ཞེས་བརྗོད། འདི་ལ་དངོས་པོ་བདག་གཞན་གྱི་དབྱེ་བ་
མེད་ཀྱང་བཞུགས་རྒྱུ། བཞུགས་བཞིན་པ། བཞུགས་ཟིན་པ་སྟེ་དུས་གསུམ་
དང་བཞུགས་ཤིག་སྐུལ་ཚིག་དང་མ་བཞུགས་ཞེས་དགག་སྒྲའི་སྐུལ་ཚིག་བཅས་
ཀྱི་དབྱེ་བ་ཡོད་པས་འདི་རིགས་ལ་དབྱེ་བ་ལྔ་ལྡན་གྱི་ལས་ཚིག་ཅེས་བརྗོད་པ་
ཡིན། བདག་ཤར་དུ་འགྲོ་ལྟ་བུ་ལ་རིགས་བསྒྲེ། ༢. སྨྲ་ཤེས་དོན་གོ་བ་མིན་ལ་
སེམས་ལྡན་ཡིན་པའི་བྱ་བྱེད་ཐ་མི་དད་པ་དཔེར་ན། འཕྱི་བ་ཁུང་དུ་འཛུལ་
ཞེས་པ་ལྟ་བུར་མཚོན་ན་འཛུལ་རྒྱུ་དང་འཛུལ་བཞིན་པ་འཛུལ་ཟིན་པ་སྟེ་དུས་
གསུམ་གྱི་དབྱེ་བ་ལས་སྐུལ་ཚིག་དང་དགག་སྒྲའི་སྐུལ་ཚིག་གཉིས་ཀྱི་བཤད་སྲོལ་
ལས་ཉ་ཆུ་རུ་འཛུལ་ལྟ་བུ་ལ་རིགས་བསྒྲེ། ༣. བྱ་བ་བྱེད་པའི་གནས་སྐབས་སུ་བྱེད་པ་པོ་
གཞན་དངོས་སུ་མི་སྣང་བའམ་བྱེད་པ་སེམས་མེད་དང་ལས་གཉིས་ངོ་བོ་གཅིག་པའི་
པའི་བྱ་བྱེད་ཐ་མི་དད་པ་དཔེར་ན། རྫ་མཁན་གྱི་འཁོར་ལོ་འཁོར། ལྕགས་
གསེར་དུ་གྱུར། དཀར་ཡོལ་ཆག ཉི་མ་ཤར། མེ་ཏོག་སྐྱེས། ཆར་པ་བབ་
སོགས་ཀྱི་འཁོར། གྱུར། ཆག ཤར། སྐྱེས། བབ། སོགས་ཀྱང་བྱ་བྱེད་ཐ་
མི་དད་པའི་བྱ་ཚིག་ཡིན་པས་འདི་རིགས་ལའང་དུས་གསུམ་གྱི་དབྱེ་བ་ཙམ་ལས་
མེད།
དྲི་བ། ལ་དོན་སྐབས་ཀྱི་དེ་ཉིད་དང་བྱ་བྱེད་ཐ་མི་དད་པ་ལ་ཁྱད་པར་
གང་ཡོད་དམ། 
ལན། ལ་དོན་སྐབས་ཀྱི་དེ་ཉིད་ནི་བྱ་ལས་ངོ་བོ་གཅིག་པ་ཡིན་པར་
ལ་དོན་གྱི་ཕྲད་སྦྱར་དགོས། དཔེར་ན། མེ་རུ་འབར་ལྟ་བུར་མཚོན་ན་འབར་
བའི་བྱ་བ་དེ་རྣམ་དབྱེའི་ཕྲད་སྦྱར་སའི་མེ་དེའི་ངོ་བོར་གྲུབ་པ་ཡིན་ལ་བྱ་བྱེད་ཐ་
མི་དད་པ་ནི་བྱེད་པ་པོ་(བྱེད་པ་) དང་ལས་གཉིས་ཀ་ཐ་དད་དུ་མི་སྣང་བ་
དཔེར་ན། བདག་འགྲོ་ལྟ་བུར་མཚོན་ན་འགྲོ་བ་པོ་དང་འགྲོ་བྱ་གཉིས་ཀ་
བདག་ལས་གཞན་ལོགས་སུ་སྟོན་རྒྱུ་མེད་པས་ན་དེ་གཉིས་ལ་ཁྱད་པར་ཡོད་དོ།
དྲི་བ། བྱ་བྱེད་ཐ་དད་པ་དང་བྱ་བྱེད་ཐ་མི་དད་པ་གཉིས་ལ་ཁྱད་པར་
གང་ཡོད་དམ། དཔེར་བརྗོད་ཐོག་ནས་གསལ་བཤད་གྱིས་དང་།
ལན། དཔེར་ན། བཀྲ་ཤིས་ཀྱིས་ཡི་གེ་བྲིས་ཞེས་པ་བྱ་བྱེད་ཐ་དད་
པའི་དཔེར་བརྗོད་ཡིན་པས་བྱེད་པ་པོ་བཀྲ་ཤིས་དང་དེས་བསྒྲུབ་པར་བྱ་བའི་
ལས་ཀྱི་དངོས་པོ་ཡི་གེ་གཉིས་ཕན་ཚུན་ལྟོས་གྲུབ་ཀྱི་ཚུལ་དུ་སོ་སོར་གནས་ཤིང་
གཅིག་ཡོད་ན་གཅིག་ཤོས་དེའང་ངེས་པར་དུ་ཡོད་དགོས་ལ་བྱེད་པ་པོ་བཀྲ་ཤིས་
ལའང་བྱེད་སྒྲ་ཐོབ་པ་ཡིན། བཀྲ་ཤིས་གདན་ལ་བཞུགས་ཞེས་པ་བྱ་བྱེད་ཐ་མི་
དད་པའི་དཔེར་བརྗོད་ཡིན་པས། བཞུགས་པ་པོ་བཀྲ་ཤིས་ཡིན་ཟེར་ཆོག་
ཀྱང་། དེ་ལ་ལྟོས་པའི་བཞུགས་བྱ་གཞན་ཐ་དད་དུ་འཇོག་ཏུ་མེད་ཅིང་།
གཅིག་ཡོད་ན་གཅིག་ཤོས་དེ་གཏན་ནས་ཡོད་དུ་མི་རུང་ལ་བཞུགས་པ་པོ་བཀྲ་
ཤིས་ལ་བྱེད་སྒྲ་མི་ཐོབ་པ་ཡིན་པ་བཅས་ཀྱི་ཁྱད་པར་ཡོད་དོ། ལ་ལ
དྲི་བ། “བསྐྱོད་”ཅེས་པའི་བྱ་ཚིག་དེ་བྱ་བྱེད་ཐ་དད་པ་དང་བྱ་བྱེད་ཐ་
མི་དད་པ་གཉིས་ཀར་འགྲོའམ།
ལན། “བསྐྱོད”ཅེས་པའི་བྱ་ཚིག་དེ་བྱ་བྱེད་ཐ་དད་པ་དང་། བྱ་
བྱེད་ཐ་མི་དད་གཉིས་ཀར་འགྲོ་བས་ཁྱབ་སྟེ། དཔེར་ན། རླུང་གིས་དར་
དམར་བསྐྱོད་ལྟ་བུ་བྱ་བྱེད་ཐ་དད་པ་ལ་འཇུག་པ་དང་། ང་ཚོ་མདུན་དུ་བསྐྱོད་
ལྟ་བུ་བྱ་བྱེད་ཐ་མི་དད་པ་ལ་འཇུག་པའོ།
དྲི་བ། ལས་དང་བྱ་ཡུལ་དོན་གཅིག་སྟེ། ཞེས་པའི་ལས་དེ་བརྡ་སྤྲོད་
སུམ་ཅུ་པའི་ལ་དོན་སྐབས་དང༌། བརྡ་སྤྲོད་རྟགས་ཀྱི་འཇུག་པའི་སྐབས་གཉིས་
ངོས་འཛིན་ཚུལ་གང་འདྲ་ཡིན་ནམ།
ལན། བརྡ་སྤྲོད་སུམ་ཅུ་པའི་ལ་དོན་སྐབས་སུ་གཙོ་བོར་ལ་དོན་
རྣམ་པ་བདུན་གྱི་ཕྲད་འཇུག་པའི་ཡུལ་དེར་ངོས་འཛིན་དགོས། དཔེར་ན་ཤིང་
རྭ་བསྐྱོད་ལྟ་བུའི་ཤིང་རྭ་དེ་ཡིན་པ་དང༌། བརྡ་སྤྲོད་རྟགས་འཇུག་སྐབས་
འདིར་བྱེད་པ་པོས་གང་བསྒྲུབ་པར་བྱ་བའི་ལས་ཀྱི་དངོས་པོ་སྟེ་བྱ་བྱེད་ལས་
གསུམ་གྱི་ལས་དེར་ངོས་འཛིན་དགོས་པས་སྤྱིར་བཏང་བྱས་ན་ལ་དོན་གྱི་ཕྲད་མི་
འཇུག་གོ དཔེར་ན།ཤིང་མཁན་གྱིས་ཤིང་བཅད་ལྟ་བུའི་གཅད་བྱའི་ཤིང་དེ་
ཡིན་ནོ།
དྲི་བ། བྱེད་པ་པོས་གང་བསྒྲུབ་པར་བྱ་བའི་ལས་ཀྱི་དངོས་པོ་སྟེ་བྱ་བྱེད་
ལས་གསུམ་གྱི་ལས་དེར་སྤྱིར་བཏང་བྱས་ན་ལ་དོན་གྱི་ཕྲད་མི་འཇུག་ཅེས་སྤྱིར་
བཏང་ཞེས་སྨོས་པར་གོ་རྒྱུ་གང་འདུག་གམ། 
ལན། བྱེད་པ་པོས་གང་བསྒྲུབ་པར་བྱ་བའི་ལས་ཀྱི་དངོས་པོ་སྟེ་བྱ་
བྱེད་ལས་གསུམ་གྱི་ལས་དེར་མང་ཆེ་བའི་དབང་གིས་ལ་དོན་གྱི་ཕྲད་མི་འཇུག་
ལ་དམིགས་བསལ་ཉུང་ཤས་ལ་འཇུག་པའི་གོ་རྒྱུ་བསྟན་པས་དཔེར་ན། སྟ་རེས་
ཤིང་ལ་བསྣུན་ལྟ་བུར་མཚོན་ན། ལ་དོན་སྦྱར་བའི་ཡུལ་ཡང་ཤིང་ཡིན་ལ།
བྱེད་པ་པོས་ལས་རྒྱུའམ་གཅད་རྒྱུ་དེ་ཡང་ཤིང་ཡིན་པས་ཤིང་དེ་ལས་ལོགས་སུ་
བྱ་བྱེད་ལས་གསུམ་གྱི་ལས་ཀྱང་འཇོག་རྒྱུ་མེད་ངོ། གཞན་ཡང་། མིག་གིས་
གཟུགས་ལ་ལྟ། སྒྲ་ལ་ཉན། དྲི་ལ་སྣོམ་སོགས་ཆེས་ཉུང་ཤས་ཀྱི་དངོས་པོ་
གཞན་ལ་ལ་དོན་འབྲི་སྲོལ་ཡོད་པའང་ཤེས་དགོས་པ་ཡིན།
མདུན་ཕྱོགས་ག
བྱ་བྱེད་ལས་གསུམ་གྱི་ངོས་འཇིན་ཅུང་ཟད་འཆད་པ། 
དྲི་བ། བྱ་བྱེད་ལས་གསུམ་སོ་སོར་གང་འདྲ་ཞིག་ལ་ངོས་འཛིན་དགོས་
སམ། དཔེར་བརྗོད་བྲིས་དང་། 
ལན། བྱ་བ་གང་ཞིག་བྱེད་པ་པོ་གཞན་དང་དངོས་སུ་འབྲེལ་བ་སྟེ་
བྱ་བྱེད་ཐ་དད་པའི་སྐབས་ཀྱི་བྱེད་པ་པོ་དང་བྱེད་པ་གཉིས་ལ་བྱེད་ཅེས་པའི་ཐ་
སྙད་འཇུག་པ་དང་། གང་བསྒྲུབ་པར་བྱ་བའི་ལས་སམ་དངོས་པོ་གཞན་ལ་
ལས་ཞེས་པའི་ཐ་སྙད་འཇུག་པ་དང་བྱེད་པ་པོས་བྱ་བ་བྱེད་པ་ལ་བྱ་ཞེས་པའི་ཐ་
སྙད་འཇུག་པ་ཡིན། འདིའི་སྐབས་ཀྱི་བྱ་ཞེས་པའི་བྱ་བ་ལ་གཉིས་ཏེ་བྱེད་པ་
པོའི་ལས་ཏེ་བྱེད་ལས་དང་བྱ་བའི་ཡུལ་ལ་ཡོད་པའི་ལས་ཏེ་བྱ་ལས་གཉིས་
ཚོགས་གྱི་བྱ་བ་ལ་གོ་དགོས་པ་ལས་ཡ་བྲལ་གྱི་བྱ་བ་མིན་པ་ཤེས་དགོས། དཔེར་
ན། མགར་པས་ནན་ཏན་གྱིས་ལྕགས་བརྡུངས་ལྟ་བུར་མཚོན་ན། མགར་བ་ནི་
བྱེད་པ་པོ་དང་ནན་ཏན་ནི་བྱེད་པ་དེ་གཉིས་ལ་བྱ་བྱེད་ལས་གསུམ་གྱི་བྱེད་ཅེས་
པ་དང་བརྡུང་བྱའི་ལྕགས་ལ་བྱ་བྱེད་ལས་གསུམ་གྱི་ལས་ཟེར་ལ། བརྡུངས་བ་
ནི་བྱ་བྱེད་ལས་གསུམ་གྱི་བྱ་བ་ཞེས་བརྗོད། དེ་ཡང་ཤེས་བདེ་བར་བྱས་ན།
མགར་བས་ནན་ཏན་གྱིས་ལྕགས་བརྡུངས།
བྱེད་པ་པོ། བྱེད་པ།
བྱེད། ལས། བྱ་བ། བདག གཞན། དུས་འདས་པ།
དྲི་བ། བྱེད་པ་པོ་ཞིག་གིས་བྱ་བའི་ཡུལ་ལ་བྱ་བ་གང་ཞིག་བྱེད་ཚུལ་
དཔེར་བརྗོད་ཅིག་བྲིས་ཏེ་དེར་བྱ་བྱེད་ལས་གསུམ་དང་བདག་གཞན་དུས་
གསུམ་དབྱེ་དགོས། 
ལན། དཔེར་ན། ཤིང་མཁན་གྱིས་སྟ་རེས་ཤིང་བཅད་ལྟ་བུར་
མཚོན་ན་གཅོད་པ་པོ་ཤིང་མཁན་ནི་གྱེད་པ་པོ་དང་གཅོད་བྱེད་སྟ་རེ་ནི་བྱེད་
པ་ཡིན་ཞིང་དེ་གཉིས་ཀ་དངོས་པོ་བདག་གཞན་གཉིས་ཀྱི་ནང་ནས་བདག་དང་
བྱ་བྱེད་ལས་གསུམ་གྱི་ནང་ནས་བྱེད་པ་དང་དུས་གསུམ་གྱི་ནང་ནས་ད་ལྟ་བར་
གཏོགས་སོ། གཅོད་པར་བྱེད་ལྟ་བུ་བྱེད་པ་པོ་དང་འབྲེལ་བའི་བྱེད་ལས་གསལ་
བྱེད་ཀྱི་སྒྲ་ནི་དངོས་པོ་བདག་གཞན་གཉིས་ཀྱི་ནང་ནས་བདག་དང་བྱ་བྱེད་ལས་
གསུམ་གྱི་ནང་ནས་བྱ་བ་ཡིན་ལ་དུས་གསུམ་གྱི་ནང་ནས་ད་ལྟ་བར་གཏོགས་སོ།
གཅད་བྱའི་ཤིང་ནི་ལས་སམ་བྱ་ཡུལ་ཡིན་ཞིང་དེ་ནི་དངོས་པོ་བདག་གཞན་
གཉིས་ཀྱི་ནང་ནས་གཞན་དང་བྱ་བྱེད་ལས་གསུམ་གྱི་ནང་ནས་ལས་ཡིན་ལ་དུས་
གསུམ་གྱི་ནང་ནས་མ་འོངས་པར་གཏོགས་སོ། གཅད་པར་བྱ་ནི་བྱ་བའི་ཡུལ་
དང་འབྲེལ་བའི་བྱ་ལས་གསལ་བྱེད་ཀྱི་སྒྲ་ནི་དངོས་པོ་བདག་གཞན་གཉིས་ཀྱི་
ནང་ནས་གཞན་དང་བྱ་བྱེད་ལས་གསུམ་གྱི་ནང་ནས་བྱ་བ་ཡིན་ལ་དུས་གསུམ་
གྱི་ནང་ནས་མ་འོངས་པར་གཏོགས་སོ། བཅད་ལྟ་བུ་བྱ་བྱེད་ལས་གསུམ་ཆ་
ཚང་བའི་བྱ་བ་བྱས་ཟིན་འདས་པ་སྟོན་པ་ནི་དུས་གསུམ་གྱི་ནང་ནས་འདས་པ་
ཡིན་པ་སྨོས་ཅི་དགོས་དངོས་པོ་བདག་གཞན་གཉིས་ལས་གང་ཡང་མིན། དེ་
ཡང་ཤེས་བདེ་བར་བྱས་ན།
ཤིང་མཁན་གྱིས་སྟ་རེས་ཤིང་བཅད།
 བྱེད་པ་པོ། བྱེད་པ།
བྱེད། ལས། བྱ་བ། 
བདག་གཞན། དུས་འདས་པ། 
གོང་གསལ་དཔེར་བརྗོད་འདི་ལྟ་བུའི་ནང་ཤིང་གཅད་ས་ལྕང་རྭའམ་
ནགས་ཚལ་ནི་གཅད་ཡུལ་ཡིན་པས་དེ་དངོས་སུ་གསལ་ཡོད་ན་དཀར་ལེབ་དྲུང་
ཡིག་སོགས་ཀྱིས་བཞེད་ལུགས་བཞིན་དངོས་པོ་བདག་གཞན་གཉིས་ལས་གཞན་
དུ་འཇོག་ཀྱང་འགྲིག་ལ་བྱ་བྱེད་ལས་གསུམ་གྱི་ལས་མིན་པ་ཤེས་དགོས་སོ།

དྲི་བ། རྩ་བར། ཕོ་ནི་འདས་དང་གཞན་བསྒྲུབ་ཕྱིར། ཞེས་པའི་དོན་
ཅི་ཡིན་འགྲེལ་དང་དེའི་ཐད་དུ་དཀའ་གསལ་ལས་གང་འདྲ་གསུངས་ཡོད་དམ།
ལན། ༡. དོན་ནི་སྔོན་འཇུག་གི་ཕོ་བ་ཡིག་ནི་བྱེད་པ་པོ་གཞན་
དང་དངོས་སུ་འབྲེལ་བའི་བྱ་བ་བྱས་ཟིན་པ་འདས་པ་བསྒྲུབ་པའི་ཕྱིར་དང་
དངོས་པོ་བདག་གཞན་གཉིས་ལས་གཞན་བྱ་བའི་ཡུལ་དང་བྱ་བ་བསྒྲུབ་པའི་
ཕྱིར་འཇུག་གོ དཔེར་ན། ( ༡) ལས་དོན་བསྒྲུབས་སོ་ལྟ་བུ་འདས་པ་ལ་
འཇུག་པ་དང་། (༢) བསྒྲུབ་བྱའི་དོན། བསྒྲུབ་བྱ། བསྒྲུབ་པར་བྱ་བ་ལྟ་བུ་
གཞན་བྱ་བའི་ཡུལ་ལ་འཇུག་པ་དང་བསྒྲུབ་པར་བྱ། བསྒྲུབ་བོ་ལྟ་བུ་བྱ་བའི་
ཡུལ་དེ་དང་འབྲེལ་བའི་བྱ་བའི་ལས་ལ་འཇུག་པའོ། །
༢. དེའི་ཐད་དུ་དཀའ་གསལ་ལས།
དེ་ལྟར་ངེས་ནས་ཕོ་ཡིག་བ། བསྒྲུབས་སོ་ལྟ་བུ་འདས་པ་དང་། བསྒྲུབ་
བྱའི་ལྷ་དང་བསྒྲུབ་པར་བྱ། ཞེས་སོགས་དངོས་པོ་གཞན་ལ་འཇུག ཅེས་
གསུངས་སོ།
དྲི་བ། རྩ་བར། མ་ནིང་གཉིས་ཀ་ད་ལྟར་ཆེད། ཅེས་པའི་དོན་ཅི་ཡིན་
འགྲེལ་དང་དེའི་ཐད་དུ་དཀའ་གསལ་ལས་གང་འདྲ་གསུངས་ཡོད་དམ། .
ལན། ༡. དོན་ནི་སྔོན་འཇུག་གི་མ་ནིང་ག་ད་གཉིས་པོ་ནི་བྱེད་པ་
པོ་གཞན་དང་དངོས་སུ་འབྲེལ་བའི་དངོས་པོ་བདག་གཞན་གཉིས་ཀ་བསྒྲུབ་
པའི་ཕྱིར་དང་དེ་གཉིས་སུ་མ་གཏོགས་པའི་དུས་གསུམ་ལས་ད་ལྟ་བ་སྟོན་པའི་
ཕྱིར་འཇུག་གོ དཔེར་ན། ( ༡) གཅོད་པ་པོ། གཅོད་བྱེད། གཅོད་པར་
བྱེད། དཀྲི་བ་པོ། དཀྲི་བྱེད། དཀྲི་བར་བྱེད་ལྟ་བུ་དངོས་པོ་བདག་ལ་འཇུག་
པ་དང་། (༢) གཅད་བྱའི་ཤིང་། གཅད་པར་བྱ།”དཀྲི་བྱའི་སྣལ་མ། དཀྲི་
བར་བྱ་ལྟ་བུ་དངོས་པོ་གཞན་ལ་འཇུག་པ་དང་། (༣) གཅོད་བཞིན་པ། དཀྲི་
བཞིན་པ་ལྟ་བུ་དུས་ད་ལྟ་བ་ལ་འཇུག་པའོ།
༢. དེའི་ཐད་དུ་དཀའ་གསལ་ལས། མ་ནིང་ག་ད་གཉིས་པོ་ནི།
གཅོད་པ་པོ་དང་གཅོད་པར་བྱེད། གཅོད་པར་འགྱུར་དང་དཀྲི་བ་པོ། དཀྲི་
བར་བྱེད་དང་དཀྲི་བར་འགྱུར། ཞེས་སོགས་དངོས་པོ་བདག་དོན་དང་།
གཅད་བྱའི་ཤིང་དང་གཅད་པར་བྱ། དཀྲི་བྱའི་སྣལ་མ་དཀྲི་བར་བྱ། ཞེས་
སོགས་དངོས་པོ་གཞན་དོན་དང་། གཅོད་བཞིན་པ་དང་དཀྲི་བཞིན་པ། ཞེ་ཞེས་
སོགས་ད་ལྟ་བསྒྲུབ་ཆེད་འཇུག །ཅེས་གསུངས་སོ།
དྲི་བ། རྩ་བར། མོ་ནི་བདག་དང་མ་འོངས་ཕྱིར། ཞེས་པའི་དོན་ཅི་
ཡིན་ནམ། དེའི་ཐད་དུ་དཀའ་གསལ་ལས་གང་འདྲ་གསུངས་ཡོད་དམ།
ལན། ༡. གོ་དོན་ནི་སྔོན་འཇུག་གི་མོ་འ་ཡིག་ནི་དངོས་པོ་
བདག་གཞན་གཉིས་ལས་བདག་དང་བྱེད་པ་པོ་གཞན་དང་དངོས་སུ་འབྲེལ་མ་
འབྲེལ་ལ་མ་ལྟོས་པར་བདག་གཞན་གྱི་ཁོངས་སུ་མ་འདུས་པའི་དུས་ད་ལྟ་བ་
པ་ག དཔེར་ན། (༡)མདུད་པ་
བ་འགྲོལ་འགྲོལ་བྱེད། འགྲོལ་བར་བྱེད། འཆད་པ་པོ། འཆད་བྱེད།
འཆད་པར་བྱེད་ལྟ་བུ་དངོས་པོ་བདག་ལ་འཇུག་པ་དང་། (༢)འགྲོལ་གྱིན་
འདུག་འཆད་བཞིན་པ་སོགས་དང་འཁྱིལ་བཞིན་པ་སོགས་དུས་ད་ལྟ་བ་
འཇུག་གོ (༣)འགྲོལ་བར་འགྱུར། འཆད་པར་འགྱུར་སོགས་དང་། འཁྱིལ་
བར་འགྱུར་སོགས་དུས་མ་འོངས་པར་འཇུག་པ་བཅས་དུས་ད་ལྟ་བ་དང་མ་
འོངས་པ་གཉིས་ནི་བྱེད་ཚིག་ཉིད་ལ་ཚིག་གྲོགས་ཀྱིས་བསྒྱུར་དགོས་པ་ཡིན་ནོ།
༢. དེའི་ཐད་དུ་དཀའ་གསལ་ལས། མོ་ཡིག་འ་ནི་འཆད་པ་པོ།འཆད་
པར་བྱེད་དང་འཆད་པར་འགྱུར། ཞེས་སོགས་དངོས་པོ་བདག་དངོས་དང་།
འགྲོ་བ་པོ་དང་འགྲོ་བར་བྱེད། ཅེས་སོགས་བདག་དོན་ཕལ་པ་དང་། འཁྱིལ་
ལོ་ཞེས་སོགས་ད་ལྟ་དང་། འཁྱིལ་བར་འགྱུར་སོགས་མ་འོངས་འཇུག ཅེས་
གསུངས་སོ།
དྲི་བ། རྩ་བར། ཤིན་ཏུ་མོ་ནི་མཉམ་ཕྱིར་རོ། ཞེས་པའི་དོན་ཅི་ཡིན་
ནམ། དེའི་ཐད་དུ་དཀའ་གསལ་ལས་གང་འདྲ་གསུངས་ཡོད་དམ། ་ཚོ
ལན། ༡. གོ་དོན་ནི་སྔོན་འཇུག་གི་ཤིན་ཏུ་མོ་མ་ཡིག་ནི་སྔར་
བཤད་པའི་བདག་གཞན་དང་དུས་གསུམ་གྱི་བྱེ་བྲག་མེད་པར་ཐམས་ཅད་ལ་
མཉམ་པ་སྟེ་མཚུངས་པ་ཉིད་བསྒྲུབ་པའི་ཕྱིར་འཇུག་གོ དཔེར་ན། ( ༡)
མཁས་པ་པོ། མཁས་བྱེད། མཁས་པར་བྱེད་ལྟ་བུ་དངོས་པོ་བདག་ལ་འཇུག་
པ་དང་། (༢)མཁས་བྱའི་གནས། མཁས་པར་བྱ་ལྟ་བུ་དངོས་པོ་གཞན་ལ
འཇུག་པ་དང་། (༣) མཁས་པར་བྱས་ལྟ་བུ་དུས་འདས་པ་དང་མཁས་བཞིན་
པ་ལྟ་བུ་ད་ལྟ་བ་དང་མཁས་པར་འགྱུར་རོ་ནི་མ་འོངས་པ་ལ་འཇུག་པ་སོགས་
འཇུག་ཡུལ་གཞན་ལའང་རིགས་བསྒྲེ་མཛོད། ༢. དེའི་ཐད་དུ་དཀའ་གསལ་
ལས། ཤིན་ཏུ་མོ་ཡི་མ་ཡིག་ནི། བདག་གཞན་དུས་གསུམ་མཉམ་པར་འཇུག
ཅེས་གསུངས་སོ། 
དྲི་བ། སྔོན་འཇུག་ཕོ་བ་ཡིག་ནི་ཕོ་ནི་འདས་དང་གཞན་བསྒྲུབ་ཕྱིར།
ཞེས་པས་མ་ཚད་དོན་གཞན་ལའང་འཇུག་པ་ཡོད་ན། རྩ་བར་ཕོ་ནི་འདས་
དང་གཞན་བསྒྲུབ་ཕྱིར་ཞེས་གསུངས་དོན་ཅི། 
ལན། ཕོ་བ་ཡིག་འདས་པ་དང་། གཞན་བསྒྲུབ་མ་འོངས་པ་ལ་:
འཇུག་པ་རྩ་བ་ལས་དངོས་སུ་བསྟན་པ་ནི་གཙོ་ཆེ་བ་ལ་དགོངས་ཀྱི་ཤུགས་
བསྟན་དུ་དུས་ད་ལྟ་བ་དང་སྐུལ་ཚིག་ལ་འཇུག་པ་དུ་མ་ཡོད་དེ་དཔེར་ན།
གཟུགས་མི་འགྱུར་བའི་ལས་ཚིག་ལས་ད་ལྟ་བ་ལ་འཇུག་པ། བཀན་བྱེད།
བསྟོད་བྱེད། བསྔགས་བྱེད་སོགས་དང་གཟུགས་འགྱུར་གྱི་ལས་ཚིག་ལས་ད་ལྟ་
བ་ལ་འཇུག་པ་སྨན་བསྐུ་བྱེད། གྲངས་ཀའི་བགྲང་བྱེད། རྙོག་མ་བགྲུང་བྱེད་
སོགས་དང་། སྐུལ་ཚིག་ལའང་བཀན་ཅིག་བསྟོད་ཅིག གཞུང་བདུངས་ཤིག་
ལ་སོགས་པ་འདིས་མཚོན་ནོ།
དྲི་བ། བྱ་ཚིག་མེད་ཀྱང་སྔོན་འཇུག་ཕོ་ཡིག་བ་དངོས་པོ་གཞན་མཚོན་
པ་ལ་འཇུག་པ་ཡོད་དམ།
ལན། དེ་ནི་ཡོད་དེ་དོན་གྱིས་གོ་དགོས་པ། བགོ་བ། བཅིབ་པ།
བཏུང་བ། བདུག་པ། བཞོ་བ། བཟའ་བ། བཤའ་བ་སོགས་ལ་བྱ་ཚིག་མེད་
ཀྱང་དངོས་པོ་གཞན་ལ་འཇུག་གོ། སྐབས་འདིའི་བྱ་ཚིག་ཅེས་པ་ནི་བྱ་ཞེས་
པའི་ཚིག་གྲོགས་སྦྱར་དགོས་མེད་ལ་བརྗོད་པ་ཡིན།
དྲི་བ། རྩ་བར། མ་ནིང་གཉིས་ཀ་ཞེས་པའི་གཉིས་ཀ་དེ་གང་ལ་གསུང་
ཡོད་དམ། །
ལན། རྩ་བར། མ་ནིང་གཉིས་ཀ་ཞེས་པའི་གཉིས་ནི་བྱེད་པ་པོ་
གཞན་དང་དངོས་སུ་འབྲེལ་བའི་དངོས་པོ་བདག་དང་གཞན་གཉིས་ལ་
གསུངས། གཉིས་དེ་ནི་མ་ནིང་ག་ད་གཉིས་ལ་ངོས་བཟུང་ན་གོ་བ་འཆོལ་བའོ།
དྲི་བ། བྱ་ཚིག་མེད་ཀྱང་སྔོན་འཇུག་མ་ནིང་ག་དངོས་པོ་གཞན་མཚོན་
པ་ལ་འཇུག་པ་ཡོད་དདམ།
ལན། དེ་ནི་ཡོད་དེ་དོན་གྱི་གོ་དགོས་པ། གདམས་བྱ་ལ་གདམས་
པ་དང་རྩྭ་ལ་གཟན་པ་སོགས་བྱ་ཚིག་སྦྱར་བ་ལ་ལྟོས་མི་དགོས་པར་བྱ་ཡུལ་གྱི་སྒྲ་
མཚོན་པར་འཇུག་གོ།
དུས་གསུམ་སྤྱི་དང་བྱེ་བྲག་ཐོར་བུའི་སྐོར།
དྲི་བ། དུས་གསུམ་སྤྱིའི་མཚན་ཉིད་གང་ཡིན་ནམ། ནང་གསེས་སོ་
སོར་དཔེར་བརྗོད་རེ་བྲིས་དང་། ས་ཚུལདས བསསྐུ1|:ཀྱི་རིགས་ཕྱོགས་པ
ལན། ༡. མཚན་ཉིད་ནི་བྱ་ཚིག་མ་ནིང་བྱེད་པ་མོ་ཡིས་འཕུལ།པ་
སྡེ་ལས་གཞན་འདས་ཚིག་ཕོ་ཡིས་འཕུལ། སྒྲ་གདངས་ཐ་དད་མགོ་ཅན་མེད་
ངེས་ལ། བརྗོད་བདེར་བྱེད་ཚིག་མ་ནིང་འགྱུར་ཡང་སྲིད། ཅེས་སོ།
༢. དཔེར་བརྗོད། ( ༡)བྱ་ཚིག་མ་ནིང་བྱེད་པ་མོས་འཕུལ་བ་དང་
འདས་ཚིག་ཕོས་འཕུལ་བ་ལམ་སོགས། དགག་བྱ། འགོག་བྱེད། བཀག་པ།
ཁོག་ཅིག་ལྟ་བུ། (༢) སྒྲ་གདངས་ཐ་དད་མགོ་ཅན་མེད་པར་བྱེད་ཚིག་མ་ནིང་
གིས་འཕུལ་བ་ཤིང་སོགས། གཅད་བྱ། གཅོད་བྱེད། བཅད་པ། ཆོད་ཅིག་
ལྟ་བུ། (༣)མགོ་ཅན་མེད་ངེས་བརྗོད་བདེའི་དབང་གིས་བྱེད་ཚིག་མ་ནིང་
གིས་འཕུལ་བ་ལོགས་སུ་དགར་བྱ། དགར་བྱེད། བཀར་ཟིན། བཀར་ཅིག་ལྟ་
བུ།
དྲི་བ། དུས་གསུམ་སྤྱི་ལ་ཁྱད་ཆོས་དྲུག་ལྡན་དགོས་ཞེས་པའི་ཁྱད་ཆོས་
དྲུག་པོ་དེ་གང་དག་ཡིན་ནམ།
༣. ལན། ཁྱད་ཆོས་དྲུག་ནི། ༡. བྱ་ཚིག་ལ་མ་ནིང་ག་ད་གཉིས་གང་
རུང་གིས་འཕུལ་བ། ༢. བྱེད་ཚིག་ལ་མོ་འ་ཡིག་གིས་འཕུལ་བ།༣. པ་སྡེ་ལས་
གཞན་འདས་ཚིག་ཕོ་ཡིས་འཕུལ་བ། ༤、 དུས་གསུམ་གྱི་བྱ་ཚིག་རྣམས་སྒྲ་
གདངས་ཐ་དད་ཡིན་དགོས་པ། ༥. མགོ་ཅན་མེད་ངེས་ཡིན་དགོས་པ། ༦
བརྗོད་བདེར་བྱེད་ཚིག་མ་ནིང་གིས་འཕུལ་བ་དང་དྲུག་གོ
དྲི་བ། དུས་གསུམ་སྤྱིར་བཏང་ཞེས་ཅིའི་ཕྱིར་བརྗོད་དམ།
ལན། སྔོན་འཇུག་ལྔ་ལས་ཤིན་ཏུ་མོ་མ་ཡིག་ཕུད་པས་གཞན་
བཞིས་དུས་གསུམ་གྱི་རྣམ་གཞག་སྟོན་པས་མང་ཆེ་བའི་དབང་གིས་དུས་གསུམ་
སྤྱིར་བཏང་ཞེས་བརྗོད་པ་ཡིན།
དྲི་བ། དུས་གསུམ་བྱེ་བྲག་གི་མཚན་ཉིད་གང་ཡིན་ནམ། ནང་གསེས་
སོ་སོར་དཔེར་བརྗོད་རེ་བྲིས་དང་།
ལན། ༡.མཚན་ཉིད་ནི་བྱ་ཚིག་ཕོ་ཡིས་འཕུལ་ལ་འདས་པའང་
དེ། བྱེད་ཚིག་ཕལ་ཆེར་འཕུལ་མེད་ཅན་དུ་ངེས། སྐབས་འགར་འདས་ལ་རྗེས་
འཇུག་ས་རྐྱང་གིས། ཚིག་ནུས་སྟོན་ལ་མགོ་ཅན་མང་བའི་སྡེ།
༢. དཔེར་བརྗོད་( ༡) བྱ་འདས་ཕོས་འཕུལ་ཞིང་བྱེད་ཚིག་ལ་འཕུལ་
མེད་པ། དཔེར་ན། དཔེ་དེབ་སོགས། བཀླག་བྱ། ཀློག་བྱེད་བཀླགས་པ།
ཀློགས་ཤིག་ལྟ་བུ། (༢) བྱ་འདས་གཉིས་ལ་ཕོས་འཕུལ་ཞིང་བྱེད་ཚིག་ལ་མ་
ནིང་དང་མོས་འཕུལ་བ་དཔེར་ན། ཉམས་མྱོང་སོགས་བསག་བྱ། གསོག་བྱེད།
བསགས་པ། གསོགས་ཤིག་ལྟ་བུ། གད་མོ་སོགས་གད་བྱ། དགོད་བྱེད
བགད་པ། དགོད་ཅིག་ལྟ་བུ། རྒྱགས་ཕྱེ་སོགས་བཏག་བྱ། འཐག་བྱེད།
བཏགས་པ། ཐོགས་ཤིག་ལྟ་བུ། ༣. སྐབས་འགར་འདས་སྐུལ་གཉིས་ས་རྐྱང་
གིས་སྟོན་པ། དཔེར་ན། གོ་གནས་སོགས། བསྐོ་བྱ། སྐོ་བྱེད། བསྐོས་པ།
སྐོས་ཤིག་ལྟ་བུ།
དྲི་བ། དུས་གསུམ་བྱེ་བྲག་ལ་ཁྱད་ཆོས་བཞི་ལྡན་དགོས་ཞེས་པའི་ཁྱད་
ཆོས་བཞི་པོ་དེ་གང་དག་ཡིན་ནམ།
ལན། ཁྱད་ཆོས་བཞི་ནི། ༡. བྱ་འདས་གཉིས་ལ་སྔོན་འཇུག་ཕོ་
བ་ཡིག་གིས་འཕུལ་བ། ༢.བྱེད་ཚིག་ཕལ་ཆེར་ལ་འཕུལ་མེད་པ་དང་འཚམ་རེ་
འཕུལ་ཡོད་པ་གཉིས་དང་། ༣. སྐབས་འགར་འདས་སྐུལ་གཉིས་རྗེས་འཇུག་
ས་རྐྱང་ཙམ་སྦྱར་བས་དོན་སྟོན་པ། ༤. འཕུལ་ཅན་ལ་བལྟོས་པའི་མགོ་ཅན་
མང་བའི་སྡེ་དང་བཞིའོ།
དྲི་བ། དུས་གསུམ་བྱེ་བྲག་ཅེས་ཅིའི་ཕྱིར་བརྗོད་དམ།
ལན། སྔོན་འཇུག་ལྔ་ལས་བ་ཡིག་བྱེ་བྲག་ཏུ་ཕྱེ་སྟེ་དུས་གསུམ་གྱི་
རྣམ་གཞག་བསྟན་པའི་དོན་གྱིས་དུས་གསུམ་བྱེ་བྲག་པ་ཞེས་བརྗོད་དོ།
དྲི་བ། དུས་གསུམ་ཐོར་བུའི་མཚན་ཉིད་གང་ཡིན་ནམ། ནང་གསེས་
སོ་སོར་དཔེར་བརྗོད་རེ་བྲིས་དང་།
ལན། ༡. མཚན་ཉིད་ནི། གང་ཞིག་དུས་གསུམ་ཚིག་ལ་འཕུལ་
མེད་དང་། ཡོད་ཀྱང་འཕུལ་ཡིག་གཅིག་ལས་འགྱུར་མེད་དང་། འགྱུར་ཡང་
སྤྱི་དང་བྱེ་བྲག་གཉིས་པོ་ལ། མི་མཐུན་པ་ནི་ཐོར་བུ་བ་ཞེས་བརྗོད།
༢. དཔེར་བརྗོད། ( ༡) སྔོན་འཇུག་མེད་པའི་དུས་གསུམ་ཐོར་བུ་ནི་
དཔེར་ན། བྱ་ངན་སོགས། སྤང་བྱ། སྤོང་བྱེད། སྤངས་པ། སྤོངས་ཤིག་ལྟ་
བུ། (༢) སྔོན་འཇུག་ཡོད་ཀྱང་སྔོན་འཇུག་གཅིག་ལས་མི་འགྱུར་བ་ནི་དཔེར་
ན། བསླབ་པ་ལ། བརྩོན་བྱ། བརྩོན་བྱེད། བརྩོན་པ། བརྩོན་ཅིག་ལྟ་བུ།
(༣)འཕུལ་ཡིག་འགྱུར་ཡང་དུས་གསུམ་སྤྱི་དང་བྱེ་བྲག་གཉིས་དང་མི་མཐུན་
པ་ནི། དཔེར་ན། གྲངས་སོགས། དབྲི་བྱ། འཕྲི་བྱེད། ཕྲི་བ། ཕྲིས་ཤིག་ལྟ་
བུ་དང་ཡི་གེ་སོགས། བྲི་བྱ། འབྲི་བྱེད། བྲིས་པ། བྲིས་ཤིག་ལྟ་བུའོ།
དྲི་བ། དུས་གསུམ་ཐོར་བུར་ཁྱད་ཆོས་གསུམ་ལྡན་དགོས་ཞེས་པས།
ཁྱད་ཆོས་གསུམ་པོ་གང་དག་ཡིན་ནམ།
ལན། ཁྱད་ཆོས་གསུམ་ནི། ༡. དུས་གསུམ་སྟོན་པའི་ཚིག་གང་
ཞིག་ལ་འཕུལ་གཏན་ནས་མེད་པ་དང་། ༢. འཕུལ་ཡོད་ཀྱང་འཕུལ་ཡིག་
གཅིག་ཉིད་ལས་མི་འགྱུར་བ་དང་། ༣. འཕུལ་ཡིག་འགྱུར་ཡང་དུས་གསུམ་སྤྱི་
དང་བྱེ་བྲག་གཉིས་དང་མི་མཐུན་པ་དགོས་པ་དང་གསུམ་མོ།
་དྲི་བ། དུས་གསུམ་ཐོར་བུ་ཞེས་ཅིའི་བརྗོད་དམ།
ལན། དུས་གསུམ་སྤྱི་དང་བྱེ་བྲག་གཉིས་དང་མི་མཐུན་པའི་དུས་
གསུམ་གྱི་ཚིག་སྣ་ཚོགས་ཤིག་འབྱུང་བས་དེ་ལྟར་བརྗོད་དོ།
དྲི་བ། དཀའ་གསལ་ལས་འོན་ཀྱང་བྱེད་པོ་གཞན་དངོས་དང་འབྲེལ་
་ལ་འའི་སྔོན་འཇུག་མེད་པར་ངེས་ཤིང་ག་ད་ཉུང་། ཞེས་པས།བའི་འདས་ལ་འ
བྱེད་པ་པོ་གཞན་དང་དངོས་སུ་འབྲེལ་བའི་འདས་ལ་འའི་སྔོན་འཇུག་རྩ་བ་ནས་
མི་འཇུག་པའི་དོན་བསྟན་ནམ། བྱེད་པོ་གཞན་དངོས་དང་འབྲེལ་བའི་འདས་
ལ་ག་དའི་སྔོན་འཇུག་ཡོད་པའི་དཔེར་བརྗོད་འགའ་ཞིག་བྲིས་དང་།
ལན། ༡. གཞུང་འདིར་དབྱངས་ཅན་གྲུབ་པའི་རྡོ་རྗེས་བྱེད་པ་པོ་་
གཞན་དང་དངོས་སུ་འབྲེལ་བའི་འདས་ཚིག་ལ་འའི་སྔོན་འཇུག་མི་འཇུག་པར་
གསུངས་པ་ནི་བྱེད་པ་པོ་གཞན་དང་དངོས་སུ་འབྲེལ་བའི་འདས་ཚིག་ལ་འའི་
སྔོན་འཇུག་མེད་པར་ངེས་པ་ཡིན་པ་ལས། འའི་སྔོན་འཇུག་གཏན་ནས་མི་
འཇུག་པའི་དོན་མ་ཡིན་ནོ། དཔེར་ན།། མངའ་འཕངས། གད་འཕྱག རྐུན་
པོས་འཕྲོགས། དགྲ་ལ་འཐབ། ཐག་པ་འཐེན་ལྟ་བུ་བྱེད་པ་པོ་གཞན་དང་
དངོས་སུ་འབྲེལ་བའི་འདས་ཚིག་སྟོན་པ་མངོན་སུམ་དུ་གྲུབ་བོ། ༢. འདས་པ་
ལ་ག་དའི་སྔོན་འཇུག་ཡོད་པ་དཔེར་ན། མང་པོའི་ནང་ནས་གདམས། ཡུལ་
སོགས་ལ་གཟིགས། ཁ་གདངས། བེར་ཀ་དབྱུགས། ཞོ་དཀྲོགས། ཆུ་
དཀྲུགས་ལྟ་བུའོ།
དྲི་བ།དཀའ་གསལ་ལས་ད་ལྟ་བ་ལ་བའི་སྔོན་འཇུག་ཉུང་ཞིང་མགོ་
ཅན་ད་ལྟ་བར། བས་འཕུལ་མེད་པ་ངེས་པ་ཙམ། ཞེས་པར་འགྲེལ་དང་།
ལན། ད་ལྟ་བའི་ཚིག་རྣམས་ལ་བ་ཡིག་གི་སྔོན་འཇུག་ཉུང་བར་མ་
ཟད་དཔེར་ན། ལག་པ་གྱེན་དུ་བཀན་ལྟ་བུ་ཉུང་ཤས་ལས་མེད་པ་དང་ར་དང་
སའི་མགོ་ཅན་ད་ལྟ་བ་ལ་ཡང་བས་འཕུལ་མེད་པར་ངེས་པ་ཙམ་ཡིན་ཞེས་པ།
ཙམ་གྱི་སྒྲས་མགོ་ཅན་འགའ་ཞིག་ལ་བས་འཕུལ་ཡོད་ཅེས་པའི་དོན་ཏེ་དཔེར་ན།
རིག་གནས་ལ་བརྩོན་བྱེད་དང་སྣུམ་སོགས་བསྐུ་བྱེད་ཅེས་པ་ལྟ་བུ་གཞན་ལ་
རིགས་བསྒྲེ་མཛོད།
དྲི་བ། དཀའ་གསལ་ལས། གཞན་ཡང་བས་འཕུལ་ཅན་ཕལ་ཆེར།
བྱེད་པ་པོ་ནི་ད་ལྟ་དང་། བྱ་ཡུལ་མ་འོངས་པར་བསྡུས་ནས། ཞེས་པའི་དོན་
གང་ཡིན་ནམ། རྐང་པ་དང་པོའི་ཕལ་ཆེར་ཞེས་པའི་ཚིག་གིས་ནུས་པ་གང་
སྟོན་ནམ།
ལན། ༡. གཞན་ཡང་བྱ་བྱེད་ཐ་དད་པའི་ཚིག་བས་འཕུལ་ཅན།
བསྐྲུན་བྱ། སྐྲུན་བྱེད། བསྐྲུན་ཟིན།སྐྲུནད་ཅིག་ལྟ་བུ་མགོ་ཅན་ཕལ་ཆེར་
དུས་གསུམ་གྱི་ནང་དུ་བསྡུས་ནས་བརྗོད་སྐབས་བྱེད་པ་པོ་སྐྲུན་མཁན་ལྟ་བུ་ནི་
ད་ལྟ་བའི་ཁོངས་དང་བྱ་བའི་ཡུལ་ལམ་ལས་བསྐྲུན་བྱ་ལྟ་བུ་ནི་མ་འོངས་པའི་
ཁོངས་སུ་བསྡུས་ཞེས་པ་དང་ནས་ནི་ལྷག་བཅས་ཀྱི་སྒྲའོ།༢. ཕལ་ཆེར་ཞེས་སྨོས་
པ་ལ་དགོས་པ་ཡོད་དེ་བྱ་བྱེད་ཐོར་བུའི་རིགས་འགའ་ཞིག་གི་ད་ལྟ་བ་ལ་བས་
འཕུལ་ཐོབ་པ་མང་པོ་ཡོད་ཅིང་། དཔེར་ན། བགྱི་བྱ། བགྱིད་བྱེད། བགྱིས་
ཟིན། གྱིས་ཤིག་ལྟ་བུའི་བྱེད་ཚིག་ད་ལྟ་བར་བས་འཕུལ་ཐོབ་པ་ལྟ་བུ་རེད།
དྲི་བ། དཀའ་གསལ་ལས། འདས་ལ་བས་འཕུལ་ཡང་འཇུག་ཡོད།
ད་ལྟ་བ་ལ་གཉིས་ཀ་མེད། མ་འོངས་འཕུལ་ཡོད་ཡང་འཇུག་མེད། སྐུལ་ཚིག་
འཕུལ་མེད་ཡང་འཇུག་ཡོད། སྐབས་འགར་འདས་དང་སྐུལ་ཚིག་ལ། ས་རྐྱང་
སྦྱར་བས་འཐུས་པའང་ཡོད། ཅེས་པའི་གསུངས་འདི་དུས་གསུམ་སྤྱི་དང་བྱེ་
བྲག་ཐོར་བུ་གསུམ་ལས་གང་ལ་གཏོགས་སམ། ་
ལན། དུས་གསུམ་བྱེ་བྲག་གི་ཁོངས་སུ་གཏོགས་སོ། 



དྲི་བ། རྗེས་འཇུག་ཡི་གེ་བཅུ་པོ་ལ་ཕོ་མོ་མ་ནིང་གི་རྟགས་ཀྱི་དབྱེ་བ་
ཡོད་དམ་མེད།
ལན། དབྱེ་བ་ཡོད་དེ་རྩ་བ་ལས། རྗེས་འཇུག་ཡི་གེ་བཅུ་པོ་ལ།
ཕོ་མོ་མ་ནིང་གསུམ་དུ་དབྱེ། ཞེས་དང་དིའི་ཐད་དུ་དཀའ་གསལ་ལས། རྗེས་
འཇུག་ཡི་གེ་བཅུ་པོ་ཡི། ག་ད་བ་ས་བཞི་རྣམས་ཕོ། ང་མ་འ་གསུམ་མོ་ཡིན་
ཅིང་། ན་ར་ལ་གསུམ་མ་ནིང་སྟེ། ཞེས་གསུངས་སོ།
དྲི་བ། རྗེས་འཇུག་ཡི་གེ་བཅུ་པོ་རྒྱུ་མཚན་གང་ལ་བརྟེན་ནས་ཕོ་མོ་མ
ནིང་གསུམ་དུ་ཕྱེ་བ་ཡིན་ནམ།
ལན། རྗེས་འཇུག་ལ་ཕོ་མོ་མ་ནིང་གསུམ་དུ་དབྱེ་བ་ནི། རྗེས་
འཇུག་དེ་ཉིད་མིང་གཞིའི་ཡི་གེ་གང་ལ་ཞུགས་པ་ལས་བརྗོད་པའི་སྒྲ་གདངས་
དྲག་ཞན་བར་མར་འགྱུར་བའི་ཆ་ནས་ཕོ་མོ་མ་ནིང་གསུམ་དུ་བཞག་པ་ཡིན་
ནམ།
དྲི་བ། རྗེས་འཇུག་ལ་ནང་གསེས་རྟགས་བརྒྱད་དུ་དབྱེ་ཚུལ་གང་འདྲ་
ཡིན།
ལན། རྩ་བ་ལས། ཕོ་ལ་སྐྱེས་བུ་རབ་འབྲིང་གསུམ། མོ་ལ་མོ་དང་
ཤིན་ཏུ་མོ། མ་ནིང་འགྱུར་དང་མཚན་གཉིས་དང༌། མཚན་མེད་དག་དང་
གསུམ་དུ་འདོད། ཅེས་གསུངས་པ་ལྟར་རོ།
རྗེས་འཇུག་རྟགས་ཀྱི་འཇུག་ཚུལ་སྐོར།
དྲི་བ། རྗེས་འཇུག་བཅུ་པོ་ལའང་བྱེད་པ་བཞི་བཞིའི་སྒོ་ནས་འཇུག་
ཚུལ་ཤེས་པར་བྱ་དགོས་པས་བྱེད་བ་བཞི་གང་དག་ཡིན་ནམ།
ལན། ·བྱེད་པ་བཞི་ནི། ༡. འཇུག་ཡུལ་མིང་གཞིའི་ཡི་གེ་གང་ལ་
འཇུག་པར་བྱེད་པ་དང་། ༢. འཇུག་པ་པོ་རྗེས་འཇུག་གང་དང་གང་གིས་
འཇུག་པར་བྱེད་པ། ༣. སྒྲའི་འཇུག་ཚུལ་ཇི་ལྟ་བུའི་སྒོ་ནས་འཇུག་པར་བྱེད་པ།
༤、 དགོས་པ་ཅིའི་ཕྱིར་འཇུག་པར་བྱེད་པ་བཅས་ཡིན་ཏེ། རྩ་བ་ལས། དེ་ཡང་
བྱེད་པ་བཞི་བྱེད་དེ། གང་ལ་འཇུག་བྱེད་གང་གིས་བྱེད། ཇི་ལྟར་འཇུག་བྱེད་ཅི་ཕྱིར་བྱེད། ཅེས་གསུངས་སོ།
དྲི་བ། རྗེས་འཇུག་རྣམས་ཚུལ་ཇི་ལྟར་འཇུག་པའང་རྣམ་པ་ག་ཚོད་ཀྱི་
སྒོ་ནས་ཤེས་པར་བྱ་དགོས་སམ། 
ལན། རྗེས་འཇུག་རྣམས་ཚུལ་ཇི་ལྟར་འཇུག་པའང་རྣམ་པ་གཉིས་
ཀྱི་སྒོ་ནས་ཤེས་པར་བྱ་སྟེ། རྗེས་འཇུག་ཞུགས་ཚུལ་གྱི་སྒྲ་དྲག་ཞན་དུ་འགྱུར་བ་
སྒྲའི་འཇུག་ཚུལ་དང་དེ་ལྟར་ཞུགས་པས་དོན་ཅི་ཞིག་སྟོན་པ་དོན་གྱི་འཇུག་ཚུལ་
ལོ། དེ་ཡང་རྩ་བ་ལས། ཇི་ལྟར་རྣམ་པ་གཉིས་ཡིན་ཏེ། སྒྲ་ཡི་འཇུག་ཚུལ་དོན་
གྱི་ཚུལ། ཞེས་གསུངས་སོ། དྲི་བ། སྐྱེས་བུ་རབ་འབྲིང་ཐ་གསུམ་སོ་སོཪ་གང་འདྲ་ཞིག་ལ་ངོས་
འཛིན་དགོས་སམ། དཔེར་བརྗོད་རེ་བྲིས་དང་།
ལན། ༡. རྗེས་འཇུག་ཕོ་ཡིག་བཞི་ལས་ག་མཐའ་སའི་ཡང་འཇུག་
ཅན་སྐྱེས་བུ་རབ་དང་། བ་མཐའ་སའི་ཡང་འཇུག་ཅན་སྐྱེས་བུ་འབྲིང་དང་ག་
ད་བ་སའི་མཐའ་ཅན་ཡང་འཇུག་མེད་པ་སྐྱེས་བུ་ཐ་མར་ངོས་འཛིན་དགོས།
དེ་ཡང་ཡིན་ཏེ། དཀའ་གསལ་ལས། ཕོ་ཡིག་ག་ཡིག་ཡང་འཇུག་ཅན། སྐྱེས་
བུ་རབ་དང་ཕོ་ཡིག་བ། ཡང་འཇུག་ཅན་ནི་སྐྱེས་བུ་འབྲིང་། ག་བ་ཡང་འཇུག་
མེད་པ་དང་། ད་སའི་མཐའ་ཅན་ཐ་མ་སྟེ། དྲག་པ་པོ་ལའང་ནང་གསེས་ཀྱིས།
དྲག་ཞན་བར་མ་གསུམ་དུ་དབྱེ་ཞེས་གསུངས་སོ། ༢. དཔེར་བརྗོད་(༡)
སྐྱོགས། (༢) སྐྱབས། (༣)སྐས། བཀག བཀབ། སྐད་ལྟ་བུའོ།
དྲི་བ། རྗེས་འཇུག་བཅུ་ལས་ཕོ་ཡིག་ག་ད་བ་ས་བཞི་ལ་རྒྱུ་མཚན་གང་ལ་
ནས་སྐྱེས་བུ་རབ་འབྲིང་ཐ་གསུམ་དུ་ཕྱེ་བ་ཡིན།
ལན། རྗེས་འཇུག་བཅུའི་ག་ད་བ་ས་བཞི་ལ་ནང་ཕྲད་ཡོད་མེད་ཀྱི་
སྟོབས་ལས་སྐྱེས་བུ་རབ་འབྲིང་ཐ་གསུམ་དུ་ཕྱེ་བ་ཡིན། དེ་ཡང་བཀླགས་ལྟ་
བུའི་ག་མཐར་སའི་ཡང་འཇུག་ཅན་ནི་རྗེས་འཇུག་ནང་ཕྲད་ཀྱི་སྟོབས་ཀྱིས་སྒྲ་
དྲག་པའི་དྲག་པར་འགྱུར་བས་སྐྱེས་བུ་རབ་ཡིན་པ་དང་སྟོབས་ལྟ་བུའི་བ་མཐའ་
སའི་ཡང་འཇུག་ཅན་ནི་རྗེས་འཇུག་ནང་ཕྲད་ཀྱི་སྟོབས་ཀྱིས་སྒྲ་དྲག་པའི་འབྲིང་
དུ་འགྱུར་བས་སྐྱེས་བུ་འབྲིང་དང་སྟག སྟོབ། གཏད། རྟས་ལྟ་བུ། ག་བ་
ཡང་འཇུག་མེད་པ་དང་། ད་སའི་རྗེས་འཇུག་ཅན་ནི་རྗེས་འཇུག་ནང་ཕྲད་
མེད་པའི་རྐྱེན་གྱིས་སྒྲ་དྲག་པའི་ཞན་པར་འགྱུར་བས་སྐྱེས་བུ་ཐ་མ་སྟེ་གསུམ་དུ་
ཕྱེ་བ་ཡིན་ཏེ། རྩ་བ་ལས། དྲག་པ་གསུམ་ཉིད་ནང་ཕྲད་དམ། ཞེས་གསུངས་
སོ།
དྲི་བ། རྩ་བ་ལས་བསྟན་པའི་དྲག་པ་གསུམ་ཉིད་ནང་ཕྲད་དམ།
ཞེས་པའི་དམ་ཞེས་པའི་ཚིག་ནུས་གང་ཡིན་ནམ།
ལན། དམ་ནི་འབྱེད་སྡུད་ཀྱི་ཚིག་སྟེ་ག་བ་ཡང་འཇུག་མེད་པ་
གཉིས་དང་ད་ས་བཞི་ནི་ནང་ཕྲད་མེད་པས་སྒྲ་གདངས་དྲག་པའི་ཞན་པར་
འགྱུར་བས་སྐྱེས་བུ་ཐ་མར་འགྱུར་ཞེས་པའི་དོན་ནོ།
དྲི་བ། མོ་ཙམ་དང་། ཤིན་ཏུ་མོ་ཞེས་པ་དེ་གཉིས་སོ་སོར་གང་འདྲ་
ཞིག་ལ་ངོས་འཛིན་དགོས་སམ། དཔེར་བརྗོད་རེ་བྲིས་དང་།
ལན། ༡. རྗེས་འཇུག་མོ་ཡིག་གསུམ་ལས་ང་མ་སའི་ཡང་འཇུག་
ཅན་མོ་ཙམ་དང་། ང་མ་འའི་མཐའ་ཅན་ཡང་འཇུག་མེད་པ་ཤིན་ཏུ་མོར་ངོས་
འཛིན་དགོས་ཏེ། དཀའ་གསལ་ལས། དེ་བཞིན་ཞན་པ་མོ་ལ་ཡང་། ནང་
གསེས་དྲག་ཞན་གཉིས་དབྱེ་སྟེ། ང་མ་ཡང་འཇུག་ཅན་མོ་དང་། ང་མ་ཡང་
འཇུག་མེད་པ་དང༌། འ་མཐའ་ཅན་རྣམས་ཤིན་ཏུ་མོ། ཞེས་གསུངས་སོ། ༢.
དཔེར་བརྗོད། ( ༡) བརྐྱངས། འཁུམས་ལྟ་བུ་དང་། (༢)བཅིང་།
འཇིམ། མནའ་ལྟ་བུའོ།
དྲི་བ། རྗེས་འཇུག་བཅུ་ལས་མོ་ཡིག་ང་མ་འ་གསུམ་ལ་རྒྱུ་མཚན་གང་ལ་
བརྟེན་ནས་མོ་ཙམ་དང་ཤིན་ཏུ་མོ་གཉིས་སུ་ཕྱེ་བ་ཡིན་ནམ། སྐྱ་༧་
ལན། རྗེས་འཇུག་བཅུའི་མུ་ཡིག་ང་མ་འ་གསུམ་ལ་རྗེས་འཇུག་
ནང་ཕྲད་ཡོད་མེད་ཀྱི་ཆ་ནས་མོ་ཙམ་དང་ཤིན་ཏུ་མོ་གཉིས་སུ་ཕྱེ་བ་ཡིན་དེ་ཡང་
དཔེར་ན། བསྐངས། བསྐུམས་ལྟ་བུ་རྗེས་འཇུག་ནང་ཕྲད་ཀྱི་སྟོབས་ཀྱིས་སྒྲ་
ཞན་པའི་དྲག་པར་འགྱུར་བས་མོ་ཙམ་དང་ཡང་བསྐང་སྐོམ་བཀའ་ལྟ་བུ་རྗེས་
འཇུག་ནང་ཕྲད་མེད་པའི་རྐྱེན་གྱིས་སྒྲ་ཞན་བའི་ཞན་པར་འགྱུར་བས་ཤིན་ཏུ་མོ་
སྟེ་གཉིས་སུ་ཕྱེ་བ་ཡིན་ཏེ་རྩ་བ་ལས། གལ་ཏེ་ཞན་པ་ནང་ཕྲད་ན། དེ་ལའང་
ནང་གི་ཆ་ཤས་ཀྱིས། དེ་ཡང་དྲག་ཞན་གཉིས་སུ་དབྱེ། ཞེས་གསུངས་སོ།
དྲི་བ། འགྱུར་བ་མ་ནིང་དང་མཚན་གཉིས་མ་ནིང་མཚན་མེད་མ་ནིང་
གསུམ་སོ་སོར་གང་འདྲ་ཞིག་ལ་ངོས་འཛིར་དགོས་སམ། དཔེར་བརྗོད་བྲིས་
དང་།
ལན། རྗེས་འཇུག་གི་མ་ནིང་ན་ར་ལ་གསུམ་ཡོད་པ་ནི་དང་པོ་མིང་
གཞིའི་ཕོ་ཡིག་གི་མཐར་དའི་ཡང་འཇུག་ཡོད་མེད་གཉིས་ཀ་དང་། གཉིས་པ་
མིང་གཞི་མ་ནིང་གི་མཐར་ཡང་འཇུག་ཡོད་པ་ཁོ་ན་དང་། གསུམ་པ་མིང་གཞི་
མོ་ཡིག་གི་མཐར་ཡང་འཇུག་མེད་པ་ཁོ་ན་སྟེ་གསུམ་ནི་འགྱུར་བ་མ་ནིང་དང་
མིང་གཞིའི་མོ་ཡིག་གི་མཐར་ཡང་འཇུག་ཡོད་པ་ནི་མཚན་གཉིས་མ་ནིང་དང་
མིང་གཞིའི་མ་ནིང་གི་མཐར་ཡང་འཇུག་མེད་པ་ནི་མཚན་མ་ནིང་དུ་ངོས་འཛིན་
དགོས་ཏེ། དཀའ་གསལ་ལས། བར་མ་མ་ནིང་ན་ར་ལ། ཡང་འཇུག་ཡོད་
དམ་མེད་ཀྱང་རུང་། མིང་གཞི་ཕོ་ཡིག་མཐར་ཡོད་དང་། མིང་གཞི་མ་ནིང་
རྗེས་སུ་ནི། ཡང་འཇུག་དང་བཅས་ཞུགས་པ་ན། དྲག་དང་འཕྲད་པས་དྲག་
པར་འགྱུར། མིང་གཞི་མོ་ཡིག་རྗེས་སུ་ནི། ཡང་འཇུག་མེད་པར་བཞུགས་
ན། ཞན་དང་འཕྲད་པས་ཞན་པར་འགྱུར། དེ་གཉིས་འགྱུར་བ་མ་ནིང་ཡིན།
མིང་གཞི་མོ་ཡིག་རྗེས་སུ་ནི། ཡང་འཇུག་དང་བཅས་ཞུགས་པ་ན། དྲག་ཞན་
གཉིས་ཀའི་ཆ་ལྡན་ཕྱིར། མཚན་གཉིས་མ་ནིང་རྗེས་སུ་གྲགས། མིང་གཞི་མ་
ནིང་རྗེས་སུ་ནི། ཡང་འཇུག་མེད་པ་ཞུགས་པ་ན། དྲག་ཞན་གང་དུའང་མི་
འགྱུར་པས། མཚན་མེད་མ་ནིང་ཞེས་སུ་འདོད། ཅེས་སོ། ། དཔེར་བརྗོད་
རིམ་པ་བཞིན་( ༡) བསྟནད། བཀྱོན། ཕྱིནད། འགྲན་ལྟ་བུ་དང་། (༢)
འཛིནད། འབྱོརད། གསལད་ལྟ་བུ་དང་( ༣)མཐུན། མཐོར། འཁྲུལ་ལྟ་
བུའོ། །
དྲི་བ། རྗེས་འཇུག་བཅུ་ལས་མ་ན་ར་ལ་གསུམ་ལ་རྒྱུ་མཚན་གང་ལ་
བརྟེན་ནས་འགྱུར་བ་མ་ནིང་དང་མཚན་གཉིས་མ་ནིང་མཚན་མེད་མ་ནིང་
བཅས་གསུམ་དུ་ཕྱེ་བ་ཡིན་ནམ།
ལན། མ་ནིང་ན་ར་ལ་གསུམ་ནི་མིང་གཞིར་འཇུག་ཚུལ་དང་རྗེས་
འཇུག་ནང་ཕྲད་ཡོད་མེད་གཉིས་ཀ་ལ་ལྟོས་ནས་ཕྱེ་བ་ཡིན་དེ་ཡང་དཔེར་ན།
བཀནད། བཀྱོན་ལྟ་བུ་མིང་གཞི་ཕོ་ཡིག་དང་ཡང་འཇུག་ད་དྲག་ཡོད་མེད་
གཉིས་ཀ་དང་ཕནད་ལྟ་བུ་མིང་གཞི་མ་ནིང་ཡང་འཇུག་ཡོད་པ་འདི་ལྟ་བུ་སྒྲ་
གདངས་དྲག་པ་དང་འཕྲད་པའི་དབང་གིས་དྲག་པར་འགྱུར་བ་དང་དེ་གཉིས་
འགྱུར་བ་མ་ནིང་ངོ་། ཡང་བགྲན། དགར། འཇལ་ལྟ་བུ་མིང་གཞི་མོ་ཡིག་
དང་ཡང་འཇུག་མེད་པ་ལྟ་བུ་སྒྲ་གདངས་ཞན་པ་དང་འཕྲད་པའི་དབང་གིས་
ཞན་པར་འགྱུར་བ་ཡིན་ནོ། ཡང་བརྒྱནད། གྱུརད། བརྒལད་ལྟ་བུ་མིང་གཞི་
མོ་ཡིག་གི་མཐར་ད་དྲག་ཡོད་པ་ནི་དྲག་ཞན་གཉིས་ཀ་ཅན་དུ་འགྱུར་བས་
མཚན་གཉིས་མ་ནིང་དང་ཡང་མཁན། འཕར། འཐུལ་ལྟ་བུ་མ་ནིང་གི་མཐར་
ཡང་འཇུག་མེད་པ་ནི་སྒྲ་གདངས་དྲག་ཞན་གཉིས་ཀ་དང་མ་འཕྲད་པའི་དབང་
གིས་དྲག་ཞན་གང་དུའང་མི་འགྱུར་བར་སྒྲ་གདངས་མཉམ་པར་གནས་པས་
མཚན་མེད་མ་ནིང་སྟེ་དབྱེ་བ་གསུམ་དུ་འདོད་པ་ཡིན་ཏེ། རྩ་བ་ལས། མ་ནིང་
གསུམ་དུ་གང་གཏོགས་པ། དྲག་དང་འཕྲད་ན་དྲག་པར་འགྱུར། ཞན་དང་
འཕྲད་ན་ཞན་པར་འགྱུར། གཉིས་ཀ་དག་དང་འཕྲད་གྱུར་ན། དེ་ནི་གཉིས་
ཀ་ཅན་དུ་འགྱུར། གཉིས་ཀ་དག་དང་མ་འཕྲད་ན། གང་དུ་ཡང་ནི་མི་འགྱུར་
རོ། །དེས་ན་འགྱུར་དང་མཚན་གཉིས་དང༌། མཚན་མེད་དག་དང་གསུམ་དུ་
འདོད། ཅེས་གསུངས་སོ།
དྲི་བ། མཁས་དབང་སི་ཏུས། རྗེས་འཇུག་བར་མ་མ་ནིང་ན་ར་ལ་
གསུམ་མིང་གཞི་མ་ནིང་གི་རྗེས་སུ་ཡང་འཇུག་དང་བཅས་ཞུགས་པ་དེ་འགྱུར་བ་
མ་ནིང་དང་མཚན་མེད་མ་ནིང་གང་གི་ཁོངས་སུ་འཇོག་ཡོད་དམ།
ལན། འགྲེལ་པ་མུ་ཏིག་ཕྲེང་མཛེས་སུ་མིང་གཞི་དྲག་ཞན་གཉིས་
ཀ་དང་མ་འཕྲད་པ་སྟེ། བར་མ་མ་ནིང་གི་ཡི་གེ་རྣམས་ལ་ཞུགས་པའི་ཚེ་ཡང་
འཇུག་ཡོད་མེད་ཇི་ལྟར་རུང་སྒྲ་དྲག་ཞན་གང་དུའང་མི་འགྱུར་བ་བར་མ་ཉིད་
དུ་གནས་པ་སྟེ་ཞེས་དེ་དག་ནི་དྲག་ཞན་གང་ཡང་མ་ཡིན་པའི་མཚན་མེད་མ་
ནིང་དུ་གསུངས་པས་སྐབས་འདིར་སི་དངུལ་གཉིས་ཅུང་ཟད་མི་འདྲ་བ་འདུག་
དྲི་བ། རྗེས་འཇུག་ལ་ནང་གསེས་རྟགས་བརྒྱད་དུ་དབྱེ་བ་ལས། མིང་
གཞི་ལ་ལྟོས་མི་དགོས་པའི་ནང་གསེས་གང་དག་དང་མིང་གཞི་ལ་ལྟོས་ད
པའི་ནང་གསེས་གང་དག་ཡིན་ནམ། ལན། སྒྲ་གདངས་དྲག་པ་རྗེས་འཇུག་ཕོ་ཡིག་ལ་སྐྱེས་བུ་རབ་
འབྲིང་ཐ་གསུམ་ཉིད་དུ་དབྱེ་བ་ནི་རྗེས་འཇུག་ཕན་ཚུན་ནང་ཕྲད་མ་ཕྲད་ཀྱིས་
ཡིན་ཏེ་ཞེས་པ་དང་སྒྲ་གདངས་ཞན་པ་རྗེས་འཇུག་མོ་ཡིག་ལ་མོ་ཙམ་དང་།
ཤིན་ཏུ་མོ་གཉིས་སུ་དབྱེ་བའང་རྗེས་འཇུག་ཕན་ཚུན་ནང་ཕྲད་ན་སྟེ་ཕྲད་མ་
ཕྲད་ཀྱིས་ཡིན་པས། ཞེས་ཕོ་ལ་སྐྱེས་བུ་རབ་འབྲིང་ཐ་གསུམ་དང་མོ་ལ་མོ་ཙམ་
ཏུ་མོ་གཉིས་བཅས་ལྔ་ནི་མིང་
དང་ཤིན་ཏུ་མོ་གཉིས་བཅས་ལྔ་ནི་མིང་གཞི་ལ་ལྟོས་མི་དགོས་པ་དང་སྒྲ་
གདངས་བར་མ་རྗེས་འཇུག་མ་ནིང་ལ་འགྱུར་བ་དང་མཚན་གཉིས་དང་མཚན་
མེད་གསུམ་དུ་གང་གཏོགས་པའི་དབྱེ་བ་བྱས་པ་ནི་མིང་གཞིར་འཇུག་ཚུལ་དང་
རྗེས་འཇུག་ཕན་ཚུན་ནང་ཕྲད་མ་ཕྲད་གཉིས་ཀའི་སྒོ་ནས་ཡིན་ཏེ་ཞེས་པས།
ནང་གསེས་དེ་གསུམ་ནི་མིང་གཞིར་ལྟོས་དགོས་པའོ། །
དྲི་བ། ·རྗེས་འཇུག་གི་སྒྲའི་འཇུག་ཚུལ་ལས། དྲག་ཞན་སྤྱིར་འཇུག་
ཚུལ་བཤད་པའི་སྐབས་འདིར་རྩ་བ་ལས། ཕོ་གསུམ་མོ་གཉིས་མ་ནིང་གསུམ།
དྲག་ཞན་བར་མ་གསུམ་དུ་འཇུག ཅེས་པར་འགྲེལ་དང༌།
ལན། འགྲེར་ཚུལ་ནི་རྗེས་འཇུག་གི་ཡི་གེ་བཅུ་ལས་ཕོ་སྐྱེས་བུ་རབ་
འབྲིང་ཐ་གསུམ་མིང་གཞིའི་ཡི་གེ་གང་ལ་ཞུགས་ཀྱང་བརྗོད་པའི་སྒྲ་གདངས་
དྲག་པར་དང་དེ་བཞིན་དུ་མོ་ཙམ་དང་ཤིན་ཏུ་མོ་གཉིས་ཞུགས་ན་ཞན་པར་
དང་འགྱུར་བ་དང་མཚན་གཉིས་དང་མཚན་མེད་མ་ནིང་གསུམ་ཞུགས་ན་བར་
མ་སྟེ་རན་པར་འཇུག་པ་ཡིན་ནོ། ཞེས་སོ། 
དྲི་བ། རྗེས་འཇུག་གི་འཇུག་ཡུལ་གྱི་ཡི་གེ་ཡིན་ན། འདིར་བསྟན་མིང་
གཞི་གཙོ་བོ་ཡིན་པས་ཨེ་ཁྱབ།
ལན། ཨེ་ཁྱབ་ཅེ་ན་མ་ཁྱབ་སྟེ། ཆོས་རྗེ་ས་པཎ་གྱིས་མཁས་པའི་ཁ་
རྒྱན་དུ་ད་ས་དག་ནི་ཡང་འཇུག་པ་དག་གོ ད་ནི་ན་ར་ལ་རྣམས་ཀྱིའོ། ས་ནི་
གང་བ་མ་རྣམས་ཀྱིའོ། ཞེས་གསུངས་པའི་ཕྱིར། དེ་ཡང་དཔེར་ན། བསྐངས་
དང་བསྐོརད་ལྟ་བུ་ལ་མཆོན་ན་དེའི་ཡང་འཇུག་ད་དང་ས་གཉིས་ཀྱི་འཇུག་ཡུལ་
ནི་རིམ་བཞིན་ང་དང་ར་གཉིས་ཡིན་པ་དང་ཡང་འཇུག་ས་དང་ད་གཉིས་རྗེས་
འཇུག་ང་དང་ར་གཉིས་ཀྱི་རྗེས་སུ་འཇུག་པའི་རྒྱུ་མཚན་གྱིས་རྗེས་འཇུག་ཅེས་
བརྗོད་རུང་བ་ལ་དགོངས་སོ། །
དྲི་བ། རྩ་བར། གང་ལ་ཡི་གེ་ཐམས་ཅད་ལ། གང་གིས་བཅུ་པོ་དེ་
དག་གིས། ཞེས་རྗེས་འཇུག་བཅུ་ནི་ཀ་ནས་ཨའི་བར་གྱི་མིང་གཞིའི་ཡི་གེ་
ཐམས་ཅད་ལ་བྱེ་བྲག་མེད་པར་འཇུག་ཀྱང་དེ་ཐམས་ཅད་ཀྱིས་བརྗོད་བྱའི་དོན་
སྟོན་པས་ཨེ་ཁྱབ།
ལན། ཨེ་ཁྱབ་ཅེ་ན། མ་ཁྱབ་སྟེ་ཛད། ཛར། ཝག ཧས། ཨག་
ལྟ་བུ་དེ་ཡིན་པ་གང་ཞིག་དེའི་བརྗོད་བྱའི་དོན་མི་སྟོན་པའི་ཕྱིར་ཏེ་གངས་ཅན་
གྱི་ཐ་སྙད་ཀྱི་ཕྲོད་ལ་སྔོན་མ་དེ་འདྲ་མ་བྱུང་ལ་ད་ལྟ་ཡང་དེ་འདྲ་མེད་པའི་ཕྱིར་
རོ།།
དྲི་བ། རྗེས་འཇུག་བཅུ་ནི་ཀ་ནས་ཨའི་བར་གྱི་མིང་གཞིའི་ཡི་གེ་ཐམས་
ཅད་ལ་བྱེ་བྲག་མེད་པར་འཇུག་ཀྱང་དེ་ཐམས་ཅད་ཀྱིས་བརྗོད་བྱའི་དོན་སྟོན་
པས་ཁྱབ་པ་མེད་ན་རྟགས་འཇུག་གི་རྩ་བ་ལས་གང་ལ་ཡི་གེ་ཐམས་ཅད་ལ།
གང་གིས་བཅུ་པོ་དེ་དག་གིས། ཞེས་པ་ཅིའི་ཕྱིར་གསུངས་པ་ཡིན་ནམ།
ལན། མངོན་བརྗོད་ཀྱི་བསྟན་བཅོས་རྒྱ་མཚོའི་ཆུ་ཐིགས་ལས་
འཁོར་འདས་བརྟན་གཡོའི་དངོས་པོ་རེ་རེར་ཡང་། བརྡ་དང་ཐ་སྙད་མིང་ཚུལ་
མཐའ་ཡས་ཕྱིར། ཞེས་པ་ལྟར་འཇིག་རྟེན་འདིར་ཤེས་བྱ་འདི་སྲིད་དང་འདི་མི་
སྲིད་ཅེས་ཁ་ཚོན་གཅོད་མི་རུང་སྟེ་རྒྱུ་རྐྱེན་རྟེན་འབྲེལ་ཚོགས་ན་ཤེས་བྱ་སྣ་
ཚོགས་འབྱུང་སྲིད་དེ་བྱུང་ན་དེ་རེ་རེ་ལའང་ཐ་སྙད་རེ་བཟོས་དགོས། ཐ་སྙད་
བཟོས་ཚེ་མིང་གཞིའི་ཡི་གེ་གང་འཚམ་ཞིག་ལ་རྗེས་འཇུག་གང་འཚམ་ཞིག་སྦྱར་
ཏེ་བཟོ་རུང་བར་དགོངས་ཏེ་གངས་ཅན་ཡི་གེའི་བྱེད་པོས་གང་ལ་ཡི་གེ་ཐམས་
ཅད་ལ། གང་གིས་བཅུ་པོ་དེ་དག་གིས། ཞེས་བསྟན་པ་ཡིན་པར་གསུངས་སོ།
དྲི་བ།རྗེས་འཇུག་རྣམས་དོན་གང་དང་གང་ལ་འཇུག་པར་འགྱུར་བའི་
ཚུལ་ལ་དབྱེ་ན་རྣམ་པ་ག་ཚོད་ཡོད་དམ།
ལན། རྗེས་འཇུག་རྣམས་དོན་གང་དང་གང་ལ་འཇུག་པར་འགྱུར་
བའི་ཚུལ་ལ་དབྱེ་ན་ནི་རྣམ་པ་གཉིས་ཡིན་ཏེ། ༡. སྔ་མ་རྗེས་འཇུག་ཉིད་གང་
ལ་ཞུགས་ཤིང་གནས་པའི་མིང་དེའི་དོན་གང་ལྟར་ཏེ་ཇི་ལྟ་བུ་ཞིག་ཏུ་འགྱུར་བ་
དང་། ༢. ཕྱི་མ་རྗེས་འཇུག་གང་མཐའ་དེས་མིང་མཐའ་ལ་སོགས་པ་འདྲེན་
ཚུལ་གྱིས་དོན་གང་ལྟར་འགྱུར་བ་བཅས་གཉིས་ཏེ། རྩ་བ་ལས། དོན་ནི་རྣམ་
པ་གཉིས་ཡིན་ཏེ། སྔ་མ་གང་ལྟར་འགྱུར་བ་དང་། ཕྱི་མ་གང་ལྟར་འགྱུར་བའོ།
ཞེས་གསུངས་པ་ལྟར་རོ། །
དྲི་བ། རྩ་བར། སྔ་མ་སྔོན་འཇུག་ལྔ་བཞིན་སྦྱར། ཞེས་པའི་གོ་དོན་
འགྲེལ་བཤད་དང་དེའི་ཐད་དུ་དཀའ་གསལ་ལས་གང་འདྲ་གསུངས་པ་ཡོད་
དམ། ལན། རྩ་བའི་གཞུང་ཚིག་དེའི་གོ་དོན་ནི་རྗེས་འཇུག་རྣམས་གང་
ལ་ཞུགས་པའི་མིང་དེ་ཉིད། རང་དང་ཚེག་བར་སོ་སོར་ཕྱེ་བའི་མིང་མཐའ་
སོགས་ལ་ལྟོས་ནས་སྔ་མར་གྲུབ་པས་དེས་བདག་གཞན་སོགས་དོན་ཅི་ཞིག་སྟོན་
པ་ཕལ་ཆེར་མིང་དེའི་སྔོན་དུ་གནས་པ་སྔོན་འཇུག་ལྔ་ལས་གང་ཞིག་ཡིན་པ་
དེའི་ནུས་པ་དང་ཇི་ལྟ་བ་བཞིན་དུ་སྦྱར་ནས་བདག་གཞན་དང་དུས་གསུམ་
སོགས་གང་ཡིན་རྟོགས་དགོས་སོ། ཞེས་བྱ་བའོ། དེའི་ཐད་དུ་དཀའ་གསལ་
ལས། སྔ་མ་གང་ལྟར་འགྱུར་བ་ནི། རྗེས་འཇུག་གང་ལ་ཞུགས་པ་ཡི། མིང་
དེས་བདག་གཞན་སོགས་གང་སྟོན། ཕལ་ཆེའི་མིང་དེའི་སྔོན་འཇུག་གི་ནུས་
པར་སྦྱར་ནས་རྟོགས་པར་བྱ། ཞེས་གསུངས་སོ།
དྲི་བ། དཀའ་གསལ་ལས། ཕལ་ཆེར་ཞེས་སྨྲོས་པའི་ཚིག་གི་ནུས་པ་
གང་སྟོན་ནམ།
ལན།ཕལ་ཆེར་གྱི་སྒྲ་སྦྱར་བའི་ཚིག་ནུས་ཀྱིས་སྔོན་འཇུག་དང་མ་
འབྲེལ་བའི་འདས་ཚིག་དང་སྐུལ་ཚིག་ཀྱང་རྗེས་འཇུག་གི་ནུས་པས་སྟོན་པ་ཇི་
སྙེད་མཆིས་པར་བསྟན་པས། དེའང་དཔེར་ན། དག གྲུབ། ཚིག ཕིབ།
ཕོག བྱིས། ཟོས། ཐོནད། ཆརད། ཐལད་ལྟ་བུ་དང་སྐུལ་ཚིག་ཀྱང་སྔོན་
འཇུག་མེད་པ་ཤས་ཆེ་བས་དཔེར་ན་གྱིས་ཤིག ཁོས་ཤིག ཆོས་ཅིག རྒྱོབ་ཅིག
སྟོག་ཅིག སྐྲུནད་ཅིག སྐུརད་ཅིག རོལད་ཅིག སྨྲ་ཞིག ལྟོས་ཤིག འགྲོ་
ཞིག་ལྟ་བུའོ། །
དྲི་བ། རྩ་བར། ཕྱི་མ་དག་གི་འདྲེན་ཚུལ་ནི་ཞེས་པའི་གོ་དོན་འགྲེལ་
བཤད་གྱིས་དང་།  
ལན། རྩ་བའི་གཞུང་ཚིག་དེའི་གོ་དོན་ནི་ཕྱི་མ་མིང་མཐའ་དང་
རྣམ་དབྱེ་དག་གི་ལྟེ་ཐོབ་ཐང་གི་དོན་ཇི་ལྟར་འཇུག་པར་འགྱུར་བའི་ཚལ་ནི་སྔ་
མའི་རྗེས་འཇུག་དང་ཕྱི་མའི་བརྗོད་བྱ་དག་ལ་ཅི་རིགས་པར་ལྟོས་པའི་སྒོ་ནས་
འདྲེན་པའི་ཕྱིར་དེའི་ཚུལ་སྨོས་པ་ནི། ཞེས་སོ།། 
དྲི་བ། གང་འདྲ་ཞིག་ལ་རྟགས་མཚུངས་འདྲེན་པ་ཟེར་རམ། དཔེར་
བརྗོད་བྲིས་དང་། 
ལན། མིང་སྔ་མའི་མཐའི་རྗེས་འཇུག་ཕོ་མོ་མ་རྟགས་ཀྱིས་རང་
དང་ཚེག་བར་ཐ་དད་པའི་མིང་གཞི་ཕོ་མོ་མ་ནིང་གི་མིང་མཐའི་རྟགས་མཐུན་
པར་འདྲེན་ན་རྟགས་མཚུངས་འདྲེན་པ་ཞེས་ཟེར། དཔེར་ན། ༡. རྟག་པ།
བདག་ཅག དཔྱིད་ཀ། སིས་ཀ། བཀབ་པ་ལྟ་བུ་ཕོས་ཕོའི་མིང་མཐའ་དྲངས་
པ། ༢. གསིང་མ། ཐམ་ག ལུ་གུ་ལྟ་བུ། མོས་མོའི་མིང་མཐའ་དྲངས་པ་
དང་ཡང། ༣. སྟོན་ཁ། དགུན་ཁ གཏར་ཁ། གསེར་ཁ། རྒྱལ་ཁ།
གསལ་ཁ་ལྟ་བུ་མ་ནིང་གིས་མ་ནིང་གི་མིང་མཐའ་དྲངས་པའོ། །
དྲི་བ། གང་འདྲ་ཞིག་ལ་བརྗོད་བདེ་འདྲེན་པ་ཟེར་རམ། དཔེར་
བརྗོད་བྲིས་དང་།
ལན། མིང་སྔ་མའི་མཐའི་རྗེས་འཇུག་གི་རྟགས་ཀྱིས་རང་དང་ཚེག་
བར་ཐ་དད་པའི་མིང་མཐའི་རྟགས་གཉིས་མི་མཐུན་ཀྱང་བརྗོད་བདེ་གཙོ་བོར་
འདྲེན་པས་ན་སྒྲ་མཚུངས་སམ་བརྗོད་བདེ་འདྲེན་པ་ཞེས་ཟེར་དཔེར་ན། ༡.
ཕོས་མོའི་མིང་མཐའ་དྲངས་པ། ཐོག་མ། ཚད་མ། བཙས་མ་ལྟ་བུ་དང་།
༢. ཕོས་མ་ནིང་གི་མིང་མཐའ་དྲངས་པ། སྤུས་ཁ། མཛོད་ཁང་ལྟ་བུ། ༣.
མོས་ཕོའི་མིང་མཐའ་དྲངས་པ། ཁང་པ། རྐང་པ། བུམ་པ་ལྟ་བུ།
མོས་མ་ནིང་གི་མིང་མཐའ་དྲངས་པ། བསམ་འཆར། ཤིང་ཁང་། ལྷ་ཆོས་ལྟ་
བུ། ༥. མ་ནིང་གིས་ཕོའི་མིང་མཐའ་དྲངས་པ། ཆར་པ། མངོན་པ། སྐྱུར་
པོ། རྒྱལ་པོ་ལྟ་བུ། ༦. མ་ནིང་གིས་མོའི་མིང་མཐའ་དྲངས་པ། དར་བ།
འཐུལ་བ། རྐུན་མ་ལྟ་བུའོ། འདིར་ཡང་འཇུག་ད་དང་ས་གཉིས་ཡོད་ན་དེ་
ཉིད་རྗེས་འཇུག་སྐབས་སུ་རྟགས་གང་ཡིན་པ་དེ་རང་དང་མེད་ན་རྗེས་འཇུག་དེ་
ཉིད་རྟགས་གང་ཡིན་དང་སྦྱར་ནས་མིང་མཐའ་ཕྱི་མ་རྟགས་མཚུངས་དང་
བརྗོད་བདེ་འདྲེན་ཚུལ་ཤེས་པར་བྱ་དགོས་སོ།
དྲི་བ། རྩ་བར། མིང་མཐའ་དེ་དག་ཉིད་ཀྱིས་ནི། དེ་ཉིད་རང་གི་སྒྲ་
མཐུན་པའི།. ཆོས་དངོས་ལས་དང་བྱེད་པ་དང་།. སྦྱིན་དང་འབྱུང་ཁུངས་
འབྲེལ་བ་དང་། གནས་དང་འབོད་པའི་སྒྲ་ཡང་དྲངས། གཞན་ཡང་སླར་བསྡུ་
ལྷག་པཅས་དང་། འབྱེད་སྡུད་བསྣན་དང་བདག་པོ་དང་། དགག་སྒྲུབ་རྒྱན་
དང་དུས་ལའང་འཇུག དེ་དག་སྔ་ཤུགས་འདྲེན་པས་འབྱུང་། ཞེས་པའི་གོ་
དོན་འགྲེལ་བཤད་དང་དེའི་ཐད་དུ་དཀའ་གསལ་ལས་གང་འདྲ་གསུངས་ཡོད་
དམ།
ལན། བཤད་མ་ཐག་པའི་མིང་མཐའ་སྔ་ཕྱི་དེ་དག་ཉིད་ཀྱིས་མིང་
མཐའ་དེ་དག་ཉིད་རང་གི་རྟགས་མཚུངས་པའམ་བརྗོད་པ་བདེ་བས་སྒྲ་མཐུན་
པར་འགྱུར་བའི་རྣམ་དབྱེ་དང་པོ་ཆོས་དངོས་ཏེ་ངོ་བོ་ཙམ་བརྗོད་པ་དང་གཉིས་
པ་ལས་སུ་བྱ་བ། གསུམ་པ་བྱེད་པ་པོའམ་བྱེད་པ་ཙམ་སྟོན་པ། བཞི་པ་སྦྱིན་
པའི་ཡུལ་གྱི་མཚོན་ནས་ཆེད་དུ་བྱ་བ། ལྔ་པ་འབྱུང་ཁུངས། དྲུག་པ་འབྲེལ་པ་
དང་། བདུན་པ་གནས་གཞི་དང་། བརྒྱད་པ་འབོད་པའི་སྒྲ་རྣམས་ཀྱང་དྲང་
བར་བྱ་ཞིང་དེ་བཞིན་དུ་གཞན་ཡང་རྣམ་དབྱེའི་ཡན་ལག་ཏུ་གྱུར་པའམ་མ་གྱུར་
པའི་ཚིག་ཕྲད་སླར་བསྡུ་དང་། ལྷག་བཅས། འབྱེད་སྡུད། བསྣན་པ།
བདག་པོ། དགག་པ། སྒྲུབ་པ། ཚིག་རྒྱན། དུས་ཏེ་ཚེ་སྐབས་ལ་འཇུག་པའི་
སྒྲ་ལ་སོགས་པ་དེ་དག་རྣམས་ཀྱང་སྔ་མའི་མིང་མཐའི་ཤུགས་ཀྱིས་འདྲེན་པར་
བྱེད་པ་ན་སྦྱོར་ཚུལ་ལེགས་པར་འབྱུང་བ་ཡིན་ནོ། དེ་ཡང་དཔེར་ན། གཡས་
སུ། གང་དུ། བདག་གི། བྱས་ཏེ། འོན་ཀྱང་ལྟ་བུ་ལ་མཚོན་ན་སུ་དང་དུ་ལ་
སོགས་པ་ནི་རང་རང་གི་སྔ་མ་ས་དང་ང་ལ་སོགས་པའི་ཤུགས་ཀྱིས་ལ་ལ་རྟགས་
མཚུངས་པ་དང་ལ་ལ་བརྗོད་བདེ་བའི་དབང་གིས་དྲངས་པ་ཡིན་ནོ།
༢. དེའི་ཐད་དུ་དཀའ་གསལ་ལས། གཞན་ཡང་མིང་མཐའ་དེ་ཉིད་
ཀྱིས། རྟགས་མཚུངས་པའམ་སྒྲ་མཐུན་པའི། རྣམ་དབྱེ་བརྒྱད་དང་སླར་བསྡུ་
སོགས། སྔ་མའི་ཤུགས་དང་མཐུན་པར་འདྲེན། ཞེས་གསུངས་སོ། ?
དྲི་བ། དགག་སྒྲུབ་རྒྱན་དང་དུས་ལའང་འཇུག ཅེས་པའི་སྒྲུབ་ཀྱི་དོན་
ཅི་ཡིན། 
ལན། སྒྲུབ་དེ་ནི་ཀརྨ་སྨོན་ལམ་ལྷག་བསམ་འོད་ཟེར་བསྟན་པའི་
རྒྱལ་མཚན་གྱི་འགྲེལ་པར་སྒྲུབ་པ་ཞེས་པ་དགར་སྡུད་ཀྱི་ནས་ལས་གཉིས་ལ་ངོས་
བཟུང་ཡོད། ཐོན་མིའི་ཞལ་ལུང་དུ། མུ་ཏིག་ཕྲེང་མཛེས་དང་གཙོས་རྟགས་
འཇུག་ལས། སྒྲུབ་པ་དང་ཞེས་ལོགས་སུ་བཀར་ན་ཡང་བདག་པོ་སྒྲུབ་པ་དང་
དགག་པ་སྒྲུབ་པ་ཞེས་སྦྲེལ་ན་གཞུང་གི་དགོངས་པར་འགྲོ་བའམ་སྙམ་ཞེས་
གསུངས་སོ། ”
དྲི་བ། རྩ་བར། དེ་དག་ནང་གསེས་གང་འཇུག་པ། མཐར་སྦྱར་འོག་
མའི་མིང་དོན་ལས། ཞེས་པའི་གོ་དོན་འགྲེལ་བཤད་གྱིས་དང་།
ལན། རྩ་བའི་གཞུང་ཚིག་དེའི་གོ་དོན་ནི་རྣམ་དབྱེ་དང་ཚིག་ཕྲད་
དེ་དག་གི་ནང་གསེས་གང་དང་གང་ལ་འཇུག་པ་ནི་རྣམ་དབྱེའམ་ཕྲད་དང་
བཅས་པའི་མིང་ཚིག་དེའི་མཐར་སྦྱར་རྒྱུའི་མིང་དོན་འོག་མ་ལས་ཤེས་པར་བྱའོ་
ཞེས་དང་དཀའ་གསལ་ལས། དེ་དག་ནང་གསེས་གང་འཇུག་ནི། རྣམ་
དབྱེའམ་ཕྲད་བཅས་མིང་ཚིག་དེའི་། མཐར་སྦྱར་མིང་དོན་ལས་ཤེས་བྱ། ཞེས་
གསུངས་པས། དེ་ཡང་དཔེར་ན། ཤར་ཕྱོགས་སུ་ལྟ་བུའི་སུ་དེ་རྣམ་དབྱེ་གང་
ཡིན་མི་གསལ་ཡང་མིང་ཚིག་དེའི་མཐར་འགྲོ་ལྟ་བུ་ཞིག་སྦྱར་བ་ན། ཤར་
ཕྱོགས་སུ་འགྲོ་ཞེས་གྲུབ་ལ། འགྲོ་ཞེས་པའི་ཚིག་ནུས་ཀྱིས་སུ་དེ་རྣམ་དབྱེ་
གཉིས་པ་ལས་སུ་བྱ་བ་ཡིན་པར་རྟོགས་པ་དེ་བཞིན་དུ་ཕྲད་དེ་དག་རྣམ་དབྱེ་
གང་དང་གང་དུ་འགྱུར་བ་ནི་མཐར་སྦྱར་རྒྱུའི་མིང་དོན་འོག་མ་ལ་རག་ལས་པ་
ནི་ངེས་དགོས་པའི་གནད་དམ་པའོ།
དྲི་བ། རྟགས་འཇུག་གི་རྩ་བའི་གཞུང་ཚིག་ཏུ། སྤྱིར་འཇུག་ཡོད་དམ་
བྱེད་པ་ཡོད། དེ་བཞིན་ཆེད་བྱེད་རྟེན་བྱེད་དང་། ལས་བྱ་བླང་བྱ་བསྒྲུབ་པར་
བྱ། སྔོན་དུ་འོས་པ་གནས་པའམ། ཞེས་པའི་གོ་དོན་འགྲེལ་བཤད་གྱིས་དང་།
ལན། རྩ་བའི་གཞུང་ཚིག་དེའི་གོ་དོན་ནི་དེ་ལ་འདིར་རྣམ་དབྱེའི་
ནང་གསེས་གང་དང་གང་ཞིག་འཇུག་པ་ནི་དཔེར་ན། རྣམ་དབྱེ་སྦྱར་བའི་མིང་
ཤིང་ལྟ་བུ་ལ་དེའི་རྗེས་སུ་སྤྱི་ལ་འཇུག་པའི་སྒྲ་གང་ཞིག་ལྟ་བུ་སྦྱར་བ་ཡིན་ན་མིང་
སྔ་མ་ལ་རྣམ་དབྱེ་དང་པོ་འཇུག་པ་ཡིན་ཀྱང་བོད་སྐད་ལ་མིང་རྐྱང་དང་རྣམ་
དབྱེ་དང་པོ་སོ་སོར་མཚོན་མི་ནུས་པས་མིང་རྐྱང་དེ་གར་རྣམ་དབྱེ་དང་པོ་ངོས་
བཟུང་ནས་དེ་ལ་སྤྱི་སྒྲ་སྦྱར་བའི་ཚེ། ཤིང་གང་ཞིག་ལྟ་བུར་འགྱུར་བ་དང་མིང་
དེའི་མཐར་ཉི་མ་བསྒྲིབས་ཞེས་པ་ལྟ་བུའི་བྱེད་པའི་སྒྲ་སྦྱར་ན་གསུམ་པ་འཇུག་
པཁས་ཤིང་གིས་ཉི་མ་བསྒྲིབས་ལྟ་བུར་འགྱུར་བ་དང་དེ་བཞིན་དུ་མིང་དེའི་མཐར་
འདྲེན་ཞེས་པ་ལྟ་བུའི་ཆེད་བྱེད་ཀྱི་སྒྲ་སྦྱར་ན་བཞི་པ་འཇུག་པས་ཤིང་ལ་ཆུ་
འདྲེན་ལྟ་བུར་འགྱུར་བ་དང་མིང་དེའི་མཐར་བརྟེན་ཞེས་པ་ལྟ་བུའི་རྟེན་བྱེད་ཀྱི་
སྒྲ་སྦྱར་ན་བདུན་པ་འཇུག་པས་ཤིང་ལ་བརྟེན་ལྟ་བུར་འགྱུར་བ་དང་མིང་འདེའི་
མཐར་བསྣུན་ཞེས་པ་ལྟ་བུའི་ལས་སུ་བྱ་བའི་སྒྲ་སྦྱར་ན་གཉིས་པ་འཇུག་པས་
ཤིང་ལ་བསྣུན་ལྟ་བུར་འགྱུར་བ་དང་མིང་དེའི་མཐར་བླང་བྱའི་སྒྲ་སོགས་ཡོད་ན་
རྣམ་དབྱེ་ལྔ་པ་འཇུག་པས་ཤིང་ལས་འབྲས་བུ་བླང་ཞེས་པ་ལྟ་བུར་འགྱུར་བ་
དང་ཡང་མིང་དེའི་མཐར་སྒྲོག་རྩེ་ལྟ་བུ་བསྒྲུབ་པར་བྱ་བའི་སྒྲ་ཡོད་ན་རྣམ་དབྱེ་
དྲུག་པ་འཇུག་པས་ཤིང་གི་སྒྲོག་རྩེ་ལྟ་བུར་འགྱུར་བ་དང༌། སྔོན་དུ་འབོད་པར་
འོས་པའི་མིང་ཤིང་བདག་ལྟ་བུ་གནས་པ་དེའི་མཐར་འབོད་པའི་སྒྲ་ཀྱེ་སྦྱར་ནས་
ལས་ཤིག་བཅོལ་རྒྱུ་ཡོད་ན། ཤིང་བདག་ཀྱེ་བདག་ལ་བུད་ཤིང་རྩོལ་ལྟ་བུར་
འགྱུར་བ་སོགས་ཤེས་པར་བྱ་སྟེ། དམ་དང་འམ་ནི་འོག་མ་དང་སྦྲེལ་བའི་ཕྱིར་
སྡུད་པའི་ཚིག་གོ
དྲི་བ། རྩ་བར། སྤྱི་འཇུག་ཡོད་དམ་བྱེད་པ་ཡོད། ཅེས་པའི་སྤྱི་འཇུག་
ལ་འགྲེལ་ཚུལ་གཞན་གང་ཡོད་དམ།
ལན། འགྲེལ་ཚུལ་གཞན་ནི་འདིར་སྤྱི་འཇུག་ནི་དོན་གྱི་ངོ་བོ་ཙམ་
སྟོན་པའི་མིང་ངམ་རྣམ་དབྱེ་དང་པོ་ལ་བཤད་ཀྱང་། སྤྱི་སྒྲ་ལ་བྱེད་ནའང་མི་
རུང་བ་ཆེར་མེད་ལ་དེ་ནི་རྣམ་དབྱེ་དང་ཚིག་ཕྲད་སོགས་འཇུག་སའི་སྤྱིའམ་གཞི་
ཡིན་པས་ན་སྤྱི་འཇུག་ཅེས་གསུངས་སོ།
དྲི་བ། མིང་མཐའ་ཙམ་གྱིས་རྣམ་དབྱེ་དྲངས་པ་དང་མིང་མཐས་མིང་
མཐའ་གཞན་དྲངས་དེས་རྣམ་དབྱེ་དྲངས་པ་ཞེས་པ་དེ་གཉིས་ལ་ཁྱད་པར་གང་
ཡོད་དམ། 
ལན། ཤར་དུ་འགྲོ་ལྟ་བུའི་ཤར་ཞེས་པའི་མིང་མཐའ་དེས་རྣམ་
དབྱེའི་ཕྲད་རྗེས་དེ་མ་ཐག་ཏུ་དྲངས་པ་ལ་མིང་མཐའ་ཙམ་གྱིས་རྣམ་དབྱེ་དྲངས་
པར་འཇོག་པ་དང་ཤར་ཕྱོགས་སུ་འགྲོ་ལྟ་བུའི་ཤར་ཞེས་པའི་མིང་མཐའ་དེས་
མིང་མཐའ་ཕྱོགས་ཞེས་པ་དྲངས་པ་དང་སླར་ཡང་རྣམ་དབྱེའི་ཕྲད་དུ་དྲངས་པ་
དེ་རིགས་ལ་མིང་མཐས་མིང་མཐའ་གཞན་དྲངས་དེས་རྣམ་དབྱེ་དྲངས་པར་
འཇོག་པ་བཅས་ཀྱི་ཁྱད་པར་ལྡན། །
དྲི་བ། རྣམ་དབྱེ་བརྒྱད་ལ་རྟགས་མཚུངས་དང་བརྗོད་བདེ་འདྲེན་པ་
གང་རུང་གི་དཔེར་བརྗོད་རེ་བྲིས་དང༌། 
ལན། དཔེར་བརྗོད། རྣམ་དབྱེ་དང་པོ། བུམ་པ། (བརྗོད་བདེ་
འདྲེན་པ།) རྣམ་དབྱེ་གཉིས་པ། ཤར་དུ་འགྲོ (བརྗོད་བདེ་འདྲེན་པ།)
རྣམ་དབྱེ་གསུམ་པ། བདག་གིས་བཤད། (བརྗོད་བདེ་འདྲེན་པ།)
རྣམ་དབྱེ་བཞི་པ། སློང་ལ་ཟས་སྦྱིན། (རྟགས་མཚུངས་འདྲེན་པ།)
རྣམ་དབྱེ་ལྔ་པ། ཞལ་ནས་ཐོས། ”(བརྗོད་བདེ་འདྲེན་པ།) རུ་ཀྱ
རྣམ་དབྱེ་དྲུག་པ། བདག་གི་མིག་(བརྗོད་བདེ་འདྲེན་པ།)
རྣམ་དབྱེ་བདུན་པ། སྟེང་དུ་མི་ཡོད། (རྟགས་མཚུངས་འདྲེན་པ།)
རྣམ་དབྱེ་བརྒྱད་པ། བདུད་རྩི་མ་ཀྱེ་བདག་ལ་འཆི་མེད་རྩོལ་(བརྗོད་
བདེ་འདྲེན་པ།) ལྟ་བུ་གཞན་ལ་རིགས་བསྒྲེ་མཛོད། 
དྲི་བ། རྩ་བར། གཞན་ཡང་ཚིག་དོན་འོག་མ་ལས། བསྡུ་རྒྱུ་ཡོད་དམ་
མེད་པ་དང་། གོང་མ་ལས་ཀྱང་དེ་བཞིན་ཏེ། ཞེས་པའི་དོན་གང་ཡིན་ནམ།
དེའི་ཐཐད་དུ་དཀའ་གསལ་ལས་གང་འདྲ་གསུངས་ཡོད་དམ།
ལན། ༡. རྩ་བའི་གཞུང་ཚིག་དེའི་དོན་ནི་གཞན་ཡང་མིང་མཐས་
ཚིག་ཕྲད་ཀྱི་ནང་གསེས་གང་ཞིག་འདྲེན་པར་འགྱུར་བ་ནི་བརྗོད་འདོད་ཙམ་
གྱིས་གྲུབ་པ་རེ་གཉིས་ཡོད་པ་མ་གཏོགས་ཕལ་ཆེར་མིང་དེའི་མཐར་སྦྱར་རྒྱུའི་
ཚིག་དོན་འོག་མ་ལས་ཤེས་དགོས་ཏེ། ཚིག་དོན་འོག་མ་གོང་མ་དང་མཚུངས་
པ་ལས་གོང་མ་བསྡུ་རྒྱུ་ཡོད་ན་མིང་སྔ་མ་སྔ་མའི་མཐར་སྡུད་པའི་ཚིག་ཕྲད་སྦྱར་
ཚར་དགོས་ཏེ། དཔེར་ན། ས་དང་ཆུ། མེ་དང་རླུང་བཅས་ནི་འབྱུང་བའོ་ལྟ་
བུ་དང་དེ་བཞིན་དུ་ཚིག་དོན་གོང་འོག་མཚུངས་པ་ལས་འོག་མ་བསྡུ་རྒྱུ་ཡོད་ན་
འོག་མ་སྡུད་པའི་ཚིག་ཕྲད་སྦྱར་དགོས་ཏེ། དཔེར་ན། ལྷས་ཀྱང་བཏུད་ན་
མིས་ལྟ་ཅི་སྨོས་ལྟ་བུའོ། དེའི་ཐད་དུ་དཀའ་གསལ་ལས། གཞན་ཡང་ཚིག་
དོན་གོང་འོག་ཏུ། བསྡུ་རྒྱུ་ཡོད་ན་སྡུད་པའི་སྒྲ་དང་ཀྱང་ཡང་འང་སོགས་སྦྱོར།
ཞེས་གསུངས་སོ།
དྲི་བ། རྩ་བར། རྣམ་གྲངས་དག་ཀྱང་བཀོད་པ་ལས། བསྐྱར་པ་ཡོད་
དམ་མེད་པ་དང་། ཞེས་པའི་དོན་གང་ཡིན་ནམ། དེའི་ཐད་དུ་དཀའ་གསལ་
ལས་གང་འདྲ་གསུངས་ཡོད་དམ།
ལན། ༡. རྩ་བའི་གཞུང་ཚིག་དེའི་དོན་ནི་ཕྱི་མར་མིང་ཚིག་གི་
རྣམ་གྲངས་གཅིག་གམ་གཉིས་སམ་མང་པོ་བཀོད་པ་ལས་དེ་དག་ཀྱང་གལ་ཏེ་
དོན་བསྐྱར་བ་ཡོད་ན་སྔ་མ་སྔ་མར་རྣམ་གྲངས་ཀྱི་འབྱེད་པའི་ཕྲད་སྦྱར་དགོས་
ཏེ་དཔེར་ན། འཆི་མེད་དམ། རྣམ་སད་དམ། མིག་མི་འཛུམ་ནི་ལྷའོ་ལྟ་བུ་
དང་ཚིག་དོན་གཉིས་ཀ་བསྐྱར་བ་ཡོད་ན་རྣམ་གྲངས་ཀྱི་སྡུད་པའི་ཕྲད་སྦྱར་
དགོས་ཏེ་འཁོར་ཞིང་འཁོར་ཞིང་སྲིད་པ་གསུམ་དུ་འཁོར། གཏུབ་ཅིང་གཏུབ་
ཅིང་དྲག་ཏུ་གསོལ་བར་བྱེད། གཤེགས་ཤིང་གཤེགས་ཤིང་བདེ་བའི་གྲོང་
གཤེགས་ལྟ་བུའོ། དེའི་ཐད་དུ་དཀའ་གསལ་ལས། རྣམ་གྲངས་དུ་མས་དོན་
བསྐྱར་ན། འབྱེད་སྡུད་སྒྲ་འཇུག་྾ ྾ ྾ ཞེས་གསུངས་སོ།
དྲི་བ། རྩ་བར། ཕོ་སྒྲ་དག་ནི་མོ་སྒྲ་དག མིང་གི་མཐའ་ན་ཡོད་མེད་
དང་། ཞེས་པའི་དོན་གང་ཡིན་ནམ། དེའི་ཐད་དུ་དཀའ་གསལ་ལས་གང་
འདྲ་གསུངས་ཡོད་དམ།
ལན། རྩ་བའི་གཞུང་ཚིག་དེའི་དོན་ནི་མིང་གི་མཐར་པ་ལྟ་བུའི་ཕོ་
སྒྲ་གསར་དུ་སྦྱར་ཡོད་ན་མིང་མཐའ་དེ་ཉིད་བདག་པོའི་སྒྲར་འགྱུར་བ་རྟ་པ།
སྒྲུབ་པ་པོ་ལྟ་བུ་དང་མིང་གི་མཐར་མོ་སྒྲར་གཏོགས་པ་སྔར་མེད་གསར་དུ་སྦྱར་
ཡོད་ན་མིང་མཐའ་དེ་ཉིད་དགག་པའི་སྒྲ་
དག་ཏུ་འགྱུར་བ་འཆི་མེད། འདྲེ་མ་
མཆིས། མི་མིན། ཀླུ་མ་ཡིན་ལྟ་བུའོ། དེའི་ཐད་དུ་དཀའ་གསལ་ལས། ྾
྾྾ ྾དགག་པ་དང་། བདག་དོན་ཡོད་ན་ཐོག་མཐའ་རུ། པ་སྡེའི་རྟགས་
རྣམས་ཅི་རིགས་འཇུག ཅེས་གསུངས་སོ། 
དྲི་བ། རྩ་བར། རྒྱན་དུ་གྱུར་པ་རྣམས་ལ་ཡང་། དོན་ལ་བསྙེགས་པ་
ཡོད་མེད་དང་། ཞེས་པའི་དོན་གང་ཡིན་ནམ། དེའི་ཐད་དུ་དཀའ་གསལ་
ལས་གང་གསུངས་སམ།
ལན། ༡. རྩ་བའི་གཞུང་ཚིག་དེའི་དོན་ནི་ཚིག་རྒྱན་དུ་གྱུར་པ་
རྣམས་ལའང་ཚིག་དོན་སྔ་ཕྱི་ཆོས་མཐུན་པ་གཞི་གཅིག་ཏུ་བསྡུ་རྒྱུ་ཡོད་ན་སྔ་མ་
ལ་མཐུན་པའི་རྒྱན་དུ་གྱུར་པའི་ཚིག་ཕྲད་སྦྱར་དགོས་ཏེ་མཛེས་ཀྱང་མཛེས་ལ་
འོད་ཀྱང་འཚེར་ལྟ་བུ་དང་། སྔ་ཕྱི་ཆོས་མི་མཐུན་པ་གཞི་གཅིག་ཏུ་བསྡུ་རྒྱུ་ཡོད་
ན་སྔ་མར་མི་མཐུན་པའི་རྒྱན་གྱི་ཕྲད་སྦྱར་དགོས་ཏེ་བཏུད་ཀྱང་ཁྲོ་ལྟ་བུ་སྟེ་རྒྱན་
དུ་གྱུར་བའི་ཚིག་ཕྲད་དེ་དག་ཀྱང་ངེས་པར་དོན་ལ་བསྙེགས་པ་ཡོད་ན་མི་སྦྱར་
དུ་མི་རུང་ཞིང་ཚིག་མཛེས་བྱེད་ཙམ་ཡིན་ན་མ་སྦྱར་ཀྱང་རུང་བའོ་ཞེས་སོ།
༢. དེའི་ཐད་དུ་དཀའ་གསལ་ལས། རྒྱན་དུ་གྱུར་པའི་ཚིག་ཕྲད་ཀྱང་། དོན་ལ་
ས་སོ།བསྙེགས་པ་ཡོད་ན་སྦྱོར། ཞེས་གསུངས་སོ།
དྲི་བ། རྩ་བར། བསྟན་བྱ་ལྷག་མ་ཡོད་མེད་དང༌། ཚིག་དོན་རྫོགས་
དང་མ་རྫོགས་ཀྱིས། དེ་དག་ནང་གསེས་རྣམ་པར་དབྱེ། ཞེས་པའི་གོ་དོན་
འགྲེལ་བཤད་དང་དེའི་ཐད་དུ་དཀའ་གསལ་ལས་གང་འདྲ་གསུངས་ཡོད་དམ།
ལན། ༡. རྩ་བའི་གཞུང་ཚིག་དེའི་གོ་དོན་ནི་ཚིག་དོན་སྔ་མའི་དེ་
མ་ཐག་ཏུ་བསྟན་བྱ་ལྷག་མ་ཡོད་ན་སྔ་མ་ལ་ལྷག་བཅས་ཀྱི་ཕྲད་སྦྱར་དགོས་ཏེ།
རྒྱས་བཏབ་སྟེ་བཞག་བཞུགས་ཏེ་བཤད། ཡོད་དེ་མི་སྟོན་ལྟ་བུ་དང་། ཚིག་
དོན་སྔ་མའི་དེ་མ་ཐག་ཏུ་བསྟན་བྱ་ལྷག་མ་མེད་པར་རྫོགས་ན་སླར་བསྡུའི་ཕྲད་
སྦྱར་དགོས་ཏེ་དཔེར་ན། རྫོགས་སོ་ལྟ་བུ་རྣམ་དབྱེ་དང་ཚིག་ཕྲད་དེ་དག་གི་
ནང་གསེས་གང་དང་གང་ཞིག་འཇུག་ཅིང་དོན་ཅི་འདྲ་ཞིག་སྟོན་པ་རྣམ་པར་
དབྱེ་བར་བྱའོ་ཞེས་སོ། ༢. དེའི་ཐད་དུ་དཀའ་གསལ་ལས། དེ་བཞིན་བསྟན་
བྱ་ལྷག་ཡོད་ན། ལྷག་བཅས་སྒྲ་སྦྱོར་ཚིག་དོན་ནི། རྫོགས་ན་སླར་བསྡུའི་སྒྲ་
རྣམས་སྦྱོར། ཞེས་གསུངས་སོ།
དྲི་བ། རྗེས་འཇུག་གི་ཅི་ཕྱིར་འཇུག་པ་བཤད་པ་ལ་ས་བཅད་ག་ཚོད་
གསུངས་ཡོད་དམ།
ལན། ༡. རྗེས་འཇུག་གི་དགོས་པ་དངོས་བཤད་པ་དང་།
ཞར་བྱུང་བའི་ཡི་གེའི་འཇུག་པ་སྤྱིའི་དགོས་པ་བཤད་པ་བཅས་ས་བཅད་གཉིས་
གསུངས་སོ།
དྲི་བ། རྗེས་འཇུག་གི་ཡི་གེ་བཅུ་པོ་ནི་དགོས་པ་ཅིའི་ཕྱིར་འཇུག་གམ།
ལན། རྩ་བར། ཅི་ཕྱིར་འཇུག་པར་བྱེད་ཅེ་ན། ཡི་གེའི་ཁོངས་
ནས་མིང་དབྱུང་སྟེ། མིང་གི་ཁོངས་ནས་ཚིག་བྱུང་ནས། ཚིག་གིས་དོན་རྣམས་
སྟོན་པར་བྱེད། ཅེས་གསུངས་ལ་དེའི་འགྲེལ་པར་ཡང་རྗེས་འཇུག་གི་ཡི་གེ་བཅུ་
ནི་དགོས་པ་ཅིའི་ཕྱིར་འཇུག་ཅེ་ན་སྔོན་འཇུག་དང་དབྱངས་ཡོད་མེད་གང་རུང་
མིང་གཞིའི་ཡི་གེ་གཅིག་གམ་གཉིས་སམ་དུ་མ་འདུས་པ་ཡིན་ཡང་རུང་རྗེས་
འཇུག་གི་ཡི་གེ་གང་རུང་ཞིག་མ་ཞུགས་ན་དོན་གྱི་ངོ་བོ་སྟོན་པའི་མིང་དུ་འགྲུབ་
པ་མི་སྲིད་པས་ཡི་གེའི་ཁོངས་ནས་མིང་དབྱུང་བར་བྱ་བའི་ཕྱིར་དང་མིང་གཅིག་
གམ་གཉིས་སམ་དུ་མ་སྦྲེལ་དུ་ཟིན་ཀྱང་མཚམས་སྦྱོར་བར་བྱེད་པའམ་དོན་
གསལ་བར་བྱེད་པའི་རྣམ་དབྱེ་དང་ཚིག་ཕྲད་སོགས་ཕལ་ཆེར་རྗེས་འཇུག་ལས་
དབྱུང་ཞིང་རྗེས་འཇུག་ལ་བལྟོས་པས་དེ་མ་ཞུགས་ན་དོན་གྱི་ཁྱད་པར་སྟོན་པའི་
ཚིག་ཏུ་འགྲུབ་པ་མི་སྲིད་པས་མིང་གི་ཁོངས་ནས་ཚིག་དབྱུང་བའི་ཕྱིར་འཇུག་སྟེ་
དེ་ལྟ་བུའི་ཚིག་གིས་འཇིག་རྟེན་དུ་དོན་རྣམས་བརྗོད་པར་བྱེད་པའི་ཕྱིར་དོན་
མཚོན་པའི་བརྗོད་པ་ཇི་སྙེད་པའང་རྗེས་འཇུག་གི་ཡི་གེ་རྣམས་འཇུག་པའི་
དགོས་པར་གྲུབ་བོ་ཞེས་གསུངས་པ་ལྟར་རོ། དཀའ་གསལ་ལས། ཡི་གེའི་
ས་ནས་མིང་དབྱུང་ཞིང་། མིང་གི་ཁོངས་ནས་ཚིག་བྱུང་ནས། ཚིག་གིས་
དོན་རྣམས་སྟོན་པས་སོ། ཞེས་གསུངས་སོ། དེས་ན་གོང་གསལ་དྲི་གཞི་དེར་
ཚིགས་བཅད་དང་ཚིག་ལྷུག་གང་རུང་ལས་ལན་འདེབས་བྱས་པས་ཆོག
དྲི་བ། ཡི་གེའི་ཁོངས་ནས་མིང་དབྱུང་བ་དང་མིང་གི་ཁོངས་ནས་ཚིག་
བྱུང་སྟེ་ཚིག་གིས་བརྗོད་དོན་རྣམས་སྟོན་ཚུལ་གྱི་དཔེར་བརྗོད་གོ་རིམ་ཡོད་པ་
ཞིག་བྲིས་དང་།  
ལན། ༡. ཡི་གེའི་ཁོངས་ནས་མིང་དབྱུང་ཚུལ་ནི་དཔེར་ན། བུམ་
པ་ཞེས་བརྗོད་དགོས་ཚེ་སྔོན་ལ་ཡི་གེ་བ་དང་དབྱངས་ཨུ་རྗེས་འཇུག་མ་དེས་
དྲངས་པའི་མིང་མཐའ་པ་བཅས་བསྡུས་དགོས་ཤིང་ཡི་གེ་དེ་དག་ཚང་བར་
བསྡུས་རྗེས་གཞི་ནས་སྡེབ་སྦྱོར་བྱས་པས་བུམ་པ་ཞེས་དོན་གྱི་ངོ་བོ་ཙམ་སྟོན་
པའི་མིང་དུ་སྒྲུབ། ༢. མིང་གི་ཁོངས་ནས་ཚིག་ཕྱུང་ཚུལ་ནི་དཔེར་ན། བུམ་
པའི་ལྟོ་བ་ཆེ་ཞེས་བརྗོད་དགོས་ཚེ་སྔོན་ལ་བུམ་པ་ཞེས་པའི་མིང་དེ་དང་ལྟོ་བ་
དང་ཆེ་ཞེས་པའི་མིང་དེ་རྣམས་འབྲེལ་སྒྲའི་འི་ཞེས་པས་སྔ་ཕྱི་འབྲེལ་ཞིང་སྦྱར་
བའི་རྗེས་བུམ་པའི་ལྟོ་བ་ཆེ་ཞེས་དོན་གྱི་ཁྱད་པར་སྟོན་པའི་ཚིག་སྒྲུབ། ༣.
ཚིག་གིས་དོན་རྣམས་སྟོན་ཚུལ་ནི་དེ་ལྟར་ཚིག་ཏུ་བསྒྲུབས་རྗེས་ཚིག་གཅིག་གམ་
གཉིས་སོགས་མང་དུ་འདུས་པ་ལས་དོན་མི་འདྲ་བ་དུ་མ་སྟོན་ཐུབ་པ་ནི་བུམ་པ་
ཆེན་པོ་འདི་ནི་གཟུགས་དབྱིབས་ཤིན་ཏུ་མཛེས་ལྟ་བུའོ། 
དྲི་བ། ཞར་བྱུང་ཡི་གེའི་འཇུག་པ་སྤྱིའི་དགོས་པ་བཤད་པ་ལ་
ནང་གསེས་ས་བཅད་ག་ཚོད་ཕྱེ་ཡོད་དམ། 
ལན། སི་ཏུའི་ཞལ་ལུང་ལྟར་༡. ཡི་གེའི་འཇུག་པ་རྣམས་ཀྱི་རང་
བཞིན་གྱི་དགོས་པ་བཤད་པ་དང་། ༢. ཡི་གེའི་འཇུག་པ་སྟོན་པའི་བསྟན་
བཅོས་འདི་ཉིད་བརྩམས་པའི་དགོས་པ་བཤད་པ་དང་གཉིས་ཡོད་དོ།
༢ དྲི་བ། ཡི་གེའི་འཇུག་པ་རྣམས་ཀྱི་རང་བཞིན་གྱི་དགོས་པ་བཤད་པ་ལ་
་ནང་གསེས་ས་བཅད་ག་ཚོད་གསུངས་ཡོད་དམ། ནང་གསེས་སོ་སོའི་སྐབས་རྩ་
བ་ལས་གང་འདྲ་གསུངས་པ་དང་དཀའ་གསལ་ལས་གང་གང་འདྲ་གསུངས་ཡོད་
དམ། 
ལན། དེ་ལ་ནང་གསེས་ས་བཅད་གཉིས་གསུངས་ཡོད་དེ། ༡.
༢. དགོས་པ་ལྡོག་ཕྱོགས་ནས་བསྟན་པ་དང་། ༢. ཉིང་དགོས་ལྡོག་ཕྱོགས་ནས་
བསྟན་པའོ། དང་པོ་ནི།། རྩ་བ་ལས། མོ་ཡི་ཡི་གེ་མེད་པ་ན། ཕོ་ཡིག་བརྗོད་
པ་མེད་པར་འགྱུར། ཕོ་ཡིག་དེ་དག་རྣམས་ལ་ཡང་། འཇུག་པར་བཅས་པ་
མེད་ན་ནི། མིང་དང་ཚིག་ཀྱང་གསལ་མི་ནུས། མིང་ཚིག་གསལ་བ་མེད་ན་ནི།
དོན་རྣམས་བ་རྗོད་པར་མི་འགྱུར་རོ། ཞེས་གསུངས་པ་དང་དེའི་ཐད་དུ་དཀའ་
་་མི་གས་ལ་ལས། མོ་ཡིག་དབྱངས་དང་མི་ལྡན་ན། ཕོ་ཡིག་གསལ་བྱེད་བརྗོད་
ནུས། དེ་ཕྱིར་དབྱངས་ལྔར་བཞེད་པ་བདེ། ཕོ་ཡིག་དབྱངས་ལྡན་དེ་དག་
ལའང་། རྗེས་འཇུག་བཅུ་པོ་མ་ཞུགས་ན། དོན་གྱི་ངོ་བོ་ཙམ་སྟོན་པའི། ངག་
གི་བརྗོད་པ་ཡོད་མིན་ཏེ། ཞེས་གསུངས་སོ། གཉིས་པ་ཉིང་དགོས་ལྡོག་ཕྱོགས་
ནས་བསྟན་པ་ནི་རྩ་བ་ལས། དེ་ལྟར་གྱུར་ན་འཇིག་རྟེན་དུ། དོན་མཚོན་
བརྗོད་པ་ཀུན་ཀྱང་མེད། རིག་བྱེད་སྨྲ་བའང་ཡོད་མི་འགྱུར། ཉན་ཐོས་རང་
རྒྱལ་སངས་རྒྱས་ཀྱི། བསླབ་པ་རྣམས་ཀྱང་མེད་པར་འགྱུར། ཞེས་གསུངས་པ་
དང་དེའི་ཐད་དུ་དཀའ་གསལ་ལས། མིང་ཚིག་བརྗོད་པ་མེད་ན་ནི། ཐུན་
མོང་ཐུན་མོང་མ་ཡིན་པའི། ཤེས་བྱ་སྟོན་པའང་མེད་པར་འགྱུར། ཞེས་
གསུངས་སོ།
དྲི་བ། རྩ་བར། མོ་ཡི་ཡི་གེ་མེད་པ་ན། ཕོ་ཡིག་བརྗོད་པ་མེད་པར་
འགྱུར། ཞེས་པའི་ཕོ་མོའི་ཡི་གེ་དེ་གང་ལ་ངོས་འཛིན་དགོས་སམ། 
ལན། མོ་ཡི་ཡི་གེ་ཞེས་པ་དབྱངས་བཞི་དང་ཕོ་ཡིག་ཅེས་པ་གསལ་
བྱེད་སུམ་ཅུ་ལ་ངོས་འཛིན་དགོས། དེ་ཡང་གསལ་པོར་བཤད་ན་གི་གུ་སོགས་
དབྱངས་བཞི་མེད་པ་ཡིན་ན་ཀ་སོགས་གསལ་བྱེད་སུམ་ཅུའི་བརྗོད་པ་རྫོགས་
པར་མི་འགྱུར་ཏེ་དབྱངས་བཞི་ལ་ལྟོས་པའི་བརྗོད་པ་དེ་སྙེད་མི་ཚང་བར་འགྱུར་
བའི་ཕྱིར་དེ་ཡང་དཔེར་ན། ཀ་བ། ལག་པ། ཟ་མ་ལྟ་བུ་གསལ་བྱེད་ཀྱི་མིང་
གཞི་དང་རྗེས་འཇུག་ཕྲད་པའི་དབང་གིས་དོན་སྟོན་པ་ཡོད་ཀྱང་གྲོགས་པོ།
དགེ་ལེགས། གུས་འདུད་ལྟ་བུ་དབྱངས་ལྡན་གྱི་མིངའམ་དབྱངས་ལ་རག་ལས་
པའི་ཚིག་རྣམས་བརྗོད་ཐབས་བྲལ་བ་ཡིན་ནོ་ཞེས་གསུངས་པ་ལྟར་རོ།  ཿ་ཆུ་རུ་རི
དྲི་བ། ཡི་གེ་འཇུག་པ་སྟོན་པའི་བསྟན་བཅོས་འདི་ཉིད་བརྩམས་པའི་
དགོས་པ་བཤད་པ་ལ་ས་བཅད་ག་ཚོད་གསུངས་པ་དང་སོ་སོའི་སྐབས་རྩ་བ་
ལས་གང་འདྲ་གསུངས་ཡོད་དམ།
ལན། སི་ཏུའི་ཞལ་ལུང་ལྟར་ན་ས་བཅད་གཉིས་གསུངས་ཡོད་དེ།
༡. དགོས་པ་དངོས་བཤད་པ་དང་། ༢. དགོས་པ་དེ་འགྲུབ་པར་སྨོན་པའོ།
དང་པོའི་སྐབས་འདིར་རྩ་བ་ལས། ཇི་ལྟར་འཇིག་རྟེན་སེམས་ཅན་རྣམས།
ཕུང་པོ་ཁམས་དང་སྐྱེ་མཆེད་དང་། གྲུབ་མཐའ་གཞན་ཡང་ཡོད་ན་ཡང་།
རང་ཉིད་གྱིས་ནི་མི་ཤེས་བཞིན། དེ་བཞིན་ཡི་གེའི་འཇུག་ཚུལ་རྣམས། སྨྲ་བ་
ཀུན་ལ་གནས་གྱུར་ཀྱང་། རང་ཚུལ་དེ་ཉིད་མི་ཤེས་པས། དོན་ལ་སྦྱོར་བ་ག་ལ་
ཤེས། དེ་ཕྱིར་སྨྲ་བའི་དབང་ཕྱུག་གི། །
རྗེས་སྨྲས་྾ ྾ ྾ ྾ ྾ ཞེས་དང་། གཉིས་པ། དགོས་པ་དེ་
འགྲུབ་པར་སྨོན་པའི་སྐབས་རྩ་བ་ལས། ྾ ྾ འདི་ཀུན་རྟོགས་གྱུར་ཅིག་ཅེས་
པའི་དོན་ནི་དེ་ལྟར་ཡི་གེའི་འཇུག་པ་ལེགས་པར་སྦྱར་བའི་ཚུལ་འདི་གངས་ཅན་
སྐྱེ་བུ་ཀུན་གྱིས་རྟོགས་ནས་མིང་ཚིག་བརྗོད་པ་ཐམས་ཅད་ལ་རྨོངས་པ་མེད་པར་
སྨྲ་བའི་དབང་ཕྱུག་ཆེན་པོར་གྱུར་ཅིག་ཅེས་ཉིང་དགོས་དེ་རྣམས་འགྲུབ་པའི་
ཐུགས་སྨོན་མཛད་པའོ།
དྲི་བ། རྩ་བར། ཇི་ལྟར་འཇིག་རྟེན་སེམས་ཅན་རྣམས། ཕུང་པོ་
ཁམས་དང་སྐྱེ་མཆེད་དང་། གྲུབ་མཐའ་གཞན་ཡང་ཡོད་ན་ཡང་། ཞེས་པའི་
ཕུང་པོ་དང་ཁམས། སྐྱེ་མཆེད། གྲུབ་མཐའ་གཞན་ཡང་ཞེས་པ་སོ་སོའི་རྣམ་
གྲངས་ངོས་འཛིན་གྱིས་དང་། 
ལན། དང་པོ། ཕུང་པོ་ལ་ལྔ་ཡོད་དེ་གཟུགས་དང་། ཚོར་བ།
འདུ་ཤེས། འདུ་བྱེད། རྣམ་ཤེས་ཀྱི་ཕུང་པོ་བཅས་ཡོད་ངོ།། གགཉིས་པ།
ཁམས་ལ་བཅོ་བརྒྱད་ཡོད་དེ། དམིགས་པ་ཡུལ་གྱི་ཁམས་དྲུག་དང་རྟེན་ནམ་
བདག་སྐྱེན་དབང་པོའི་ཁམས་དྲུག་དང་བརྟེན་པ་རྣམ་ཤེས་ཀྱི་ཁམས་དྲུག་ཏེ་
བསྡོམས་པས་བཅོ་བརྒྱད་ཡོད་པ་ལས། ༡. དམིགས་པ་ཡུལ་གྱི་ཁམས་དྲུག་ནི།
གཟུགས། སྒྲ། དྲི། རོ། རེག་བྱ། ཆོས་ཀྱི་ཁམས་བཅས་སོ། .༢. རྟེན་ནམ་
བདག་རྐྱེན་དབང་པོའི་ཁམས་དྲུག་ནི་མིག་དང་། རྣ་བ། སྣ། ལྕེ། ལུས་ཀྱི་
ཁམས། ཡིད་དབང་བཅས་སོ། ༣. བརྟེན་པ་རྣམ་ཤེས་ཀྱི་ཁམས་དྲུག་ནི་མིག་
དང་། རྣ་བ། སྣ། ལྕེ། ལུས། ཡིད་ཀྱི་རྣམ་ཤེས་སོ། གསུམ་པ་སྐྱེ་མཆེད་
བཅུ་གཉིས་ཡོད་དེ་མིག་གི་སྐྱེ་མཆེད། རྣ་བའི་སྐྱེ་མཆེད། སྣའི་སྐྱེ་མཆེད།
ལྕེའི་སྐྱེ་མཆེད། ལུས་ཀྱི་སྐྱེ་མཆེད། ཡིད་ཀྱི་སྐྱེ་མཆེད་དེ་ཡུལ་ཅན་དྲུག་དང་
གཟུགས་ཀྱི་སྐྱེ་མཆེད། སྒྲའི་སྐྱེ་མཆེད། དྲིའི་སྐྱེ་མཆེད། རེག་བྱེའི་སྐྱེ་མཆེད།
ཆོས་ཀྱི་སྐྱེ་མཆེད་དེ་ཡུལ་དྲུག་གོ གནས་པའི་ག
བཞི་པ། གྲུབ་པའི་མཐས་བཞག་པ་གཞན་ཡང་གྲངས་ཅན་པའི་དེ་ཉིད་
ཉེར་ལྔ་དང་ཐེག་ཆེན་པའི་རྣམ་ཤེས་ཚོགས་བརྒྱད་སོགས་ཀྱང་ཡོད་ཅིང་ཞེས་
པའི་གྲངས་ཅན་པའི་དེ་ཉིད་ཉེར་ལྔ་ནི། བདག་དང་གཙོ་བོ་ཆེན་པོ་དང་། ང་
རྒྱལ་དང་ནི་དེ་ཙམ་ལྔ། དབང་པོ་བཅུ་གཅིག་འབྱུང་བ་ལྔ། དེ་ཉིད་ཉེར་ལྔར་
འདོད་པ་ཡིན།
་༡. དེ་ཙམ་ལྔ་ནི་གཟུགས་སྒྲ་དྲི་རོ་རེག་བྱའོ།
༢. དབང་པོ་བཅུ་གཅིག་ནི་བློའི་དབང་པོ་ལྔ། ལུས་ཀྱི་དབང་པོ་ལྔ།
ཡིད་ཀྱི་དབང་པོ་གཅིག་བཅས་ལས་བློའི་དབང་པོ་ལྔ་ཏེ་མིག་དང་། རྣ་བ། སྣ་
དང་ལྕེ། པགས་པའོ། ལུས་ཀྱི་དབང་པོ་ལྔ་སྟེ་ངག་དང་། ལག་པ། རྐང་པ།
འཕོངས། འདོམས་སོ།
འབྱུང་བ་ལྔ་སྟེ། ས་ཆུ་མེ་རླུང་ནམ་མཁའ་བཅས་སོ། ལྔ་པ། ཐེག་ཆེན་
པའི་རྣམ་ཤེས་ཚོགས་བརྒྱད་དེ། མིག་གི་རྣམ་ཤེས་དང་རྣ་བའི་རྣམ་ཤེས།
སྣའི་རྣམ་ཤེས། ལྕེའི་རྣམ་ཤེས། ལུས་ཀྱི་རྣམ་ཤེས། ཡིད་ཀྱི་རྣམ་ཤེས་ཏེ་རྣམ་
ཤེས་ཚོགས་དྲུག་དེ་རྣམས་ཀྱི་སྟེང་དུ་ཉོན་ཡིད་རྣམ་ཤེས་དང་ཀུན་གཞི་རྣལ་ཤེས་
གཉིས་བསྡོམས་པས་བརྒྱད་དོ།
དྲི་བ། སི་ཏུའི་ཞལ་ལུང་གི་མཇུག་ཏུ་ལག་པའི་མིག་ལ་དབྱངས་འཇུག་
བཞི་བཅུ་དང་མཚམས་ཀྱི་བགྲོད་པར་འཕུལ་རྟེན་རྩ་ཟུང་གིས། ཞེས་པའི་ཚིག་
མེད་པ་འ སྤྱི་འཐུས་རྟོག འརྐང་གཉིས་ཀྱི་མཚན་གང་བསྟན་ཡོད་དམ།
ལན། ལག་པའི་མིག་ལ་ཞེས་པས་སྡེ་པ་གཉོས་པའི་ཡི་གེ་གཉིས་པ་
ཆ་བསྟན་པ་དང་དབྱངས་འཇུག་བཞི་བཅུ་ཤེས་པས་དབྱངས་ཡིག་བཞི་པ་ན་རོ་
རྗེས་འཇུག་གི་བཅུ་པ་ས་ཡིག་བསྟན་པས་ཆེས་ཞེས་གྲུབ་པ་དང་མཚམས་ཀྱི་
བགྲོད་པ་ཞེས་པས་སྡེ་པ་དྲུག་པའེ་ཡི་གེ་གཉིས་པ་ཟ་བསྟན་པ་དང་འཕུལ་རྟེན་
རྩེ་ཟུང་གིས་ཞེས་པས་སྔོན་འཇུག་གསུམ་པ་བ་ཡིག་དང་རྗེས་འཇུག་གཉིས་པ་ང་
ཡིག་འཐོབ་པ་བསྟན་པས་བཟང་ཞེས་གྲུབ་པ་ཡིན་པས་དོན་དུ་མཚོན། ཆོས་
བཟང་ཞེས་པ་བསྟན་ནོ། གོང་གི་ཕྲད་ཡིག་རྣམས་རྟོགས་སླའོ།
དྲི་བ། དཀའ་གསལ་ལས། ཚིག་གིས་སྒྲ་ཙམ་འདྲ་ན་ཡང་། དོན་ལ་
ཁྱད་པར་ཤིན་ཏུ་ཆེ། ཞེས་པའི་གོ་དོན་འགྲེལ་བཤད་གྱིས་དང་།  ཾ་
ལན། གོ་དོན་ནི་མིང་ཕན་ཚུན་ཚིག་གི་སྒྲ་ཙམ་འདྲ་བར་སྣང་ན་
ཡང་དོན་ལ་ཁྱད་པར་ཤིན་ཏུ་ཆེ་བ་ཡོད་དེ། དཔེར་ན། གྲི་ལྟ་བུར་མཚོན་ན་ག་
གྲི། ད་དྲི། བ་བྲི་སོགས་ཕན་ཚུན་མིང་གཞིའི་སྒྲ་ཙམ་འདྲ་ན་ཡང་སོ་སོར་ངདབྱེ་
ན། མཚོན་གྱི་རལ་གྲི་ལ་ག་གྲི། སྣ་ལ་བསྣམས་བྱའི་དྲི་ལ་ད་དྲི། རི་མོ་བྲི་བ་ལ་
བ་བྲི་སོགས་དོན་ལ་འཇུག་སྐབས་ཁྱད་པར་ཤིན་ཏུ་ཆེའོ་ཞེས་སོ།
དྲི་བ། དཀའ་གསལ་ལས། སྒྲ་ཤེས་དོན་ལ་མི་རྨོངས། ཞེས་བོད་ཡུལ་
དུ་སྒྲ་དེ་གང་ལ་ངོས་འཛིན་དགོས་སམ།
ལན། བོད་ཡུལ་དུ་སྒྲ་ནི་སྒྲ་རིག་པ་སྟེ་བརྡ་སྤྲོད་ཀྱི་གཞུང་ལུགས་
སུམ་རྟགས་གཉིས་ལ་ངོས་འཛིན་བྱས་པས་ཆོག་གོ།
དྲི་བ། དཀའ་གསལ་ལས། འདི་ལ་མ་སྦྱངས་རྨོངས་ཚོད་ཀྱིས།
འཆད་རྩོད་རྩོམ་པའི་གྲྭར་འཇུག་པ། ཝ་སྐྱེས་སེང་ལྤགས་གྱོན་པ་བཞིན། ནམ་
ཞིག་རྗེས་ངན་གསལ་བར་འགྱུར། ཞེས་པའི་གོ་དོན་གང་ཡིན་ཚིག་ལྷུག་གི་ཐོག་
ནས་བྲིས་དང་།
ལན། གོ་དོན་ཚིག་ལྷུག་ཐོག་ནས་འགྲེལ་ན་འདི་ལྟར། བརྡ་དག་
གི་གཞུང་ལུགས་ཀུན་ཀྱི་མ་ཕྱིར་གྱུར་པ་སུམ་རྟགས་འདི་ལ་མ་སྦྱངས་པའམ་མ་
བསླབ་པར་རྨོངས་ཚོད་སྤྱི་བརྟོལ་གྱིས་རྒྱལ་བའི་གསུང་རབ་ཀྱི་དགོངས་དོན་
གཞན་ལ་འཆད་པ་དང་ཕ་རོལ་པོ་དང་རྩོད་པ་བྱེད་པ། རང་གིས་རྩོམ་པ་
སོགས་མཁས་པའི་འགྱི་བ་གསུམ་གྱི་གྲྭར་རམ་གྲས་སུ་འཇུག་པ་དེ་ནི། དཔེར་
ན། ཝ་སྐྱེས་སེང་གེའི་ལྤགས་པ་གྱོན་པ་དེ་གནས་སྐབས་སེང་གེ་ལྟ་བུར་མངོན་
ནའང་དུས་ནམ་ཞིག་གི་ཚེ་ཝའི་རང་གཟུགས་མངོན་ཞིང་རྗེས་ངན་སྟོན་པ་དེ་
བཞིན་དུ་སྐབས་དེར་འཆད་རྩོད་སོགས་གྲྭར་ཞུགས་ཀྱང་ནམ་ཞིག་མ་སྦྱང་བའི་
རྗེས་ངན་རྣམས་གསལ་བར་འགྱུར་རོ། ཞེས་སོ།
བརྡ་སྤྲོད་སྨྲ་མཁས་ཀྱི་ཞལ་ལུང་ཡི་གེའི་བཤད་པ་དང་སུམ་རྟགས་ཀྱི་དྲི་
བ་དྲིས་ལན་རང་མཉམ་བློ་གསར་གཞོན་ནུའི་ཉེར་མཁོ་ཞེས་བྱ་བ་ལས་བརྡ་སྤྲོད་
རྟགས་ཀྱི་འཇུག་པའི་སྐོར་མདོ་ཙམ་བཤད་ཟིན་ཏོ།
སླར་སྨྲས་པ།
བློ་གསར་རྐང་དྲུག་བུང་བའི་ཁྱུ་ཚོགས་རྣམས།
བརྡ་སྤྲོད་རྟགས་འཇུག་ཆུ་སྐྱེས་ཚལ་ཡངས་སུ།
རྟགས་རྩེན་ལེགས་བཤད་ཟེའུ་འབྲུའི་བཅུད་མྱང་ནས།
དོན་རྩ་འབྲས་བུའི་སྙིང་པོ་སྨིན་པར་ཤོག
